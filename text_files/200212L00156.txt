Fremsat den 29. januar 2003 af  

 integrationsministeren (Bertel Haarder) Forslag til Lov om ændring af  

 udlændingeloven (Skærpelse af udsendelsesforanstaltningerne,  

 effektivisering af sagsbehandlingen vedrørende ansøgninger om  

 humanitær opholdstilladelse m.v.) § 1 I udlændingeloven, jf. lovbekendtgørelse nr. 608 af 17. juli  

 2002, som ændret ved lov nr. 134 af 20. marts 2002 og § 2 i lov  

 nr. 1044 af 17. december 2002, foretages følgende ændringer:
 1. I § 9 b, stk. 2, 1. pkt., indsættes efter  

 "her i landet": ", og som er registrerede som  

 asylansøgere efter § 48 e, stk. 1, og er meddelt afslag  

 på ansøgningen om opholdstilladelse efter § 7 af  

 Udlændingestyrelsen".
 2. § 18 affattes således:
"§ 18. Retten til ophold her i  

 landet bortfalder, når der af forsørgelsesmæssige grunde  

 er truffet afgørelse om, at en udlænding, der ikke har de  

 fornødne midler til sit underhold, skal hjemsendes." 3. I § 19, stk. 3, ændres  

 "udlændingelovens kapitel 4" til: "kapitel 4".
 4. I § 28, stk. 1, nr. 5, 1. pkt., ændres  

 "her i landet og til hjemrejsen" til: "både med hensyn  

 til hele det påtænkte ophold i Schengenlandene og til enten  

 hjemrejsen eller gennemrejsen til et land, der ikke er tilsluttet  

 Schengenkonventionen, og hvor den pågældende er sikret  

 indrejse,".
 5. I § 33, stk. 2, 2. pkt., indsættes efter  

 "§ 7": ", eller hvis der er meddelt opsættende  

 virkning i medfør af § 33, stk. 4, 1. eller 3. pkt., og  

 udrejsefristen først fastsættes, efter at Flygtningenævnet  

 har meddelt afslag på en ansøgning om opholdstilladelse efter  

 § 7".
 6. § 33, stk. 4, affattes således:
"Stk. 4. En ansøgning om opholdstilladelse efter  

 § 9 b har opsættende virkning med hensyn til udrejsefristen, hvis  

 ansøgningen indgives inden 15 dage efter, at Udlændingestyrelsen  

 har meddelt afslag på en ansøgning om opholdstilladelse efter  

 § 7. Har Udlændingestyrelsen i medfør af § 53 b,  

 stk. 1, meddelt afslag på en ansøgning om opholdstilladelse  

 efter § 7, har ansøgningen om opholdstilladelse efter § 9 b  

 dog alene opsættende virkning, hvis ansøgningen indgives i  

 tilknytning til forkyndelsen af udrejsefristen i forbindelse med afslaget  

 på opholdstilladelse efter § 7. En ansøgning om  

 opholdstilladelse efter § 9 b, der indgives på et senere tidspunkt  

 end de i 1. og 2. pkt. nævnte tidspunkter, har ikke opsættende  

 virkning, medmindre ganske særlige grunde taler derfor." 7. I § 33, stk. 6, ændres  

 "udlændingens udrejsefrist er overskredet" til:  

 "indbringelsen ikke sker i tilknytning til meddelelsen af afslaget  

 på opholdstilladelse efter § 9 b".
 8. I § 34, stk. 2, indsættes efter  

 "tilstedeværelse": "eller medvirken til sagens  

 behandling eller udrejsen".
 9. § 34, stk. 2, nr. 1, affattes  

 således:
 "1)	udlændingen indgiver ansøgning om  

 opholdstilladelse efter § 7 og ikke medvirker til sagens oplysning, jf.  

 § 40, stk. 1, 1. og 2. pkt.,".
 10. I § 34 indsættes som stk. 4:
"Stk. 4. Politiet kan bestemme, at en udlænding,  

 der er udvist ved endelig dom efter §§ 22-24, og som ikke er  

 varetægtsfængslet efter § 35, skal give møde hos  

 politiet på nærmere angivne tidspunkter med henblik på at  

 sikre en effektiv fuldbyrdelse af bestemmelsen om udvisning." 11. I § 36, stk. 1, 1. pkt., ændres  

 "§§ 25 a og 25 b" til: "§§ 25, 25 a og 25  

 b".
 12. I § 36 indsættes efter stk. 4 som nye  

 stykker:
 "Stk. 5. Drager politiet omsorg for en udlændings  

 udrejse, og medvirker udlændingen ikke hertil, jf. § 40,  

 stk. 3, 1. pkt., kan udlændingen frihedsberøves med henblik  

 på at sikre, at udlændingen meddeler de nødvendige  

 oplysninger til udrejsen og medvirker til tilvejebringelse af den  

 nødvendige rejselegitimation og visum og til udrejsen i øvrigt.
Stk. 6. En udlænding, der af Udlændingestyrelsen i  

 medfør af § 53 b, stk. 1, eller Flygtningenævnet er  

 meddelt afslag på en ansøgning om opholdstilladelse i  

 medfør af § 7, og hvor politiet drager omsorg for  

 udlændingens udrejse, og udlændingen ikke medvirker hertil, jf.  

 § 40, stk. 3, 1. pkt., kan frihedsberøves, såfremt de  

 i §§ 34 og 42 a, stk. 7, 1. pkt., og stk. 10, nævnte  

 foranstaltninger ikke er tilstrækkelige til at sikre udlændingens  

 medvirken til udrejsen." Stk. 5 bliver herefter stk. 7.
 13. § 40, stk. 3, 2. pkt., affattes  

 således:
"Retten kan på begæring af politiet, hvis  

 det skønnes fornødent med henblik på udsendelse af  

 udlændingen, bestemme, at en udlænding, der ikke ønsker at  

 medvirke dertil, skal fremstilles for hjemlandets eller et andet lands  

 repræsentation." 14. § 40 a, stk. 2, affattes således:
"Stk. 2. Der kan endvidere optages fingeraftryk af en  

 udlænding, 1)	hvis dette skønnes hensigtsmæssigt med henblik på  

 identifikation af den pågældende, eller 2)	hvis dette skønnes hensigtsmæssigt med henblik på  

 udstedelse eller fremskaffelse af rejsedokument til den  

 pågældende." 15. § 40 a, stk. 3, 3. pkt., affattes  

 således:
"Rigspolitichefen er dataansvarlig myndighed for  

 registret." 16. I § 40 a, stk. 6, ændres  

 "registreres" til: "i medfør af stk. 3 og 4 er  

 registreret".
 17. § 40 a, stk. 9, affattes således:
"Stk. 9. Politiet og Udlændingestyrelsen kan uden  

 udlændingens samtykke elektronisk eller manuelt videregive  

 fingeraftryk, der i medfør af stk. 3 og 4 er registreret i det i  

 stk. 3 nævnte edb-register, til udenlandske  

 udlændingemyndigheder i forbindelse med behandlingen af  

 udlændingesager.
Politiet kan endvidere med henblik på  

 identifikation af en udlænding eller med henblik på udstedelse  

 eller fremskaffelse af rejsedokument videregive fingeraftryk, der i  

 medfør af stk. 3 og 4 er registreret i det i stk. 3  

 nævnte edb-register, til hjemlandets eller et andet lands  

 repræsentation eller til internationale  

 politisamarbejdsorganisationer." 18. § 40 b, stk. 2, affattes således:
"Stk. 2. Der kan endvidere optages personfotografi af en  

 udlænding, 1)	hvis dette skønnes hensigtsmæssigt med henblik på  

 identifikation af den pågældende, 2)	hvis dette skønnes hensigtsmæssigt med henblik på  

 udstedelse af identitetskort eller andet legitimationsdokument til den  

 pågældende, eller 3)	hvis dette skønnes hensigtsmæssigt med henblik på  

 udstedelse eller fremskaffelse af rejsedokument til den  

 pågældende." 19. I § 40 b, stk. 3, 1. pkt., ændres  

 "Personfotografi optaget i medfør af stk. 1 eller 2 kan  

 registreres i et særligt edb-register" til: "Personfotografi,  

 der optages i medfør af stk. 1 eller 2, kan registreres i et  

 særligt register".
 20. § 40 b, stk. 3, 3. pkt., affattes  

 således:
 "Rigspolitichefen er dataansvarlig myndighed for  

 registret".
 21. I § 40 b, stk. 4, ændres "er  

 modtaget" til: "modtages", og "edb-register"  

 ændres til: "register".
 22. I § 40 b, stk. 5-8, ændres  

 "edb-register" til: "register".
 23. § 40 b, stk. 9, affattes således:
"Stk. 9. Politiet og Udlændingestyrelsen kan uden  

 udlændingens samtykke elektronisk eller manuelt videregive  

 personfotografi, der i medfør af stk. 3 og 4 er registreret i det  

 i stk. 3 nævnte register, til indenlandske og udenlandske  

 udlændingemyndigheder i forbindelse med behandlingen af  

 udlændingesager.
Politiet kan endvidere med henblik på  

 identifikation af udlændingen eller med henblik på udstedelse af  

 eller fremskaffelse af rejsedokument videregive personfotografi, der i  

 medfør af stk. 3 og 4 er registreret i det i stk. 3  

 nævnte register, til hjemlandets eller et andet lands  

 repræsentation eller til internationale  

 politisamarbejdsorganisationer." 24. I § 42 a, stk. 8, 1. pkt., indsættes  

 efter "§ 31,": "og en udlænding, der er udvist ved  

 endelig dom efter §§ 22-24, og som ikke er varetægtsfængslet  

 efter § 35,".
 25. I § 42 a, stk. 9, ændres  

 "Udlændingestyrelsen kan bestemme, at en udlænding, der er  

 omfattet af stk. 1 eller 2, jf. stk. 3, ikke skal have dækket  

 sine udgifter til underhold bortset fra kost, logi og sundhedsmæssige  

 ydelser" til: "Udlændingestyrelsen kan bestemme, at en  

 udlænding, der er omfattet af stk. 1 eller 2, jf. stk. 3,  

 ikke skal have dækket sine udgifter til underhold, men alene skal  

 modtage kost og logi i naturalier samt nødvendige  

 sundhedsmæssige ydelser".
26. I § 42 a, stk. 9, nr. 3, indsættes efter  

 "stk. 7, 1. pkt.": "eller stk. 8, 1. pkt." 27. § 42 a, stk. 9, nr. 7, udgår.
 28. § 42 a, stk. 10, affattes således:
"Stk. 10. Udlændingestyrelsen skal, medmindre  

 særlige grunde taler derimod, bestemme, at en udlænding, der er  

 omfattet af stk. 1 eller 2, jf. stk. 3, ikke skal have dækket  

 sine udgifter til underhold, men alene skal modtage kost og logi i naturalier  

 samt nødvendige sundhedsmæssige ydelser, såfremt 1)	udlændingen indgiver ansøgning om opholdstilladelse  

 efter § 7 og ikke medvirker til sagens oplysning, jf. § 40,  

 stk. 1, 1. og 2. pkt., eller 2)	politiet drager omsorg for udlændingens udrejse, og  

 udlændingen ikke medvirker hertil, jf. § 40, stk. 3, 1.  

 pkt." 29. I § 42 a indsættes som stk. 11:
"Stk. 11. Udlændingestyrelsen kan til brug for en  

 afgørelse efter stk. 9 eller 10 uden udlændingens samtykke  

 indhente oplysninger om udlændingens helbredsforhold hos  

 indkvarteringsoperatøren, jf. stk. 5." 30. § 43 a affattes således:
"§ 43 a.
Til  

 en udlænding, der opholder sig her i landet, og hvis ansøgning  

 om opholdstilladelse efter § 7 er taget under behandling, kan der, hvis  

 udlændingen ikke selv har midler hertil, ydes hjælp til rejse til  

 et tredjeland, hvor udlændingen efter indrejsen i Danmark og inden  

 udløbet af en fastsat udrejsefrist har opnået indrejse- og  

 opholdstilladelse, hvis udlændingen har fået afslag på  

 eller frafalder en ansøgning om opholdstilladelse her i landet, jf.  

 dog stk. 3.
 Stk. 2. Til en udlænding, der opholder sig her i landet,  

 og som er registreret som asylansøger efter § 48 e, stk. 1,  

 og er meddelt afslag på opholdstilladelse efter § 7 af  

 Udlændingestyrelsen eller Flygtningenævnet, kan der ydes  

 hjælp til tilbagevenden til hjemlandet eller det tidligere opholdsland,  

 hvis udlændingen medvirker til at udrejse uden ugrundet ophold, jf. dog  

 stk. 3 og 4.
Stk. 3. Der kan ikke ydes hjælp efter stk. 1 og 2  

 til 1)	udlændinge, der har opholdstilladelse her i landet, 2)	udlændinge, der er statsborgere i et af de nordiske lande, 3)	udlændinge, der er statsborgere i et land, der er tilsluttet  

 De Europæiske Fællesskaber, og 4)	udlændinge, der er omfattet af aftalen om Det Europæiske  

 Økonomiske Samarbejdsområde.
Stk. 4. Der kan endvidere ikke ydes hjælp efter  

 stk. 2 til 1)	udlændinge, som er meddelt afslag på en ansøgning  

 om opholdstilladelse efter § 7 af Udlændingestyrelsen i  

 medfør af § 53 b, stk. 1, og 2)	udlændinge, der er omfattet af § 10.
Stk. 5. Hjælpen efter stk. 1 omfatter 1)	udgifter til billet til fly, tog m.v., 2)	nødvendige udgifter til transport af personlige ejendele, 3)	højst 5.000 kr. pr. familie til transport af udstyr, der er  

 nødvendigt for den pågældendes eller familiens erhverv i  

 det pågældende tredjeland, og 4)	andre udgifter, der er forbundet med rejsen.
 Stk. 6. Hjælpen efter stk. 2 udgør 3.000 kr.  

 pr. person over 18 år og 1.500 kr. pr. person under 18 år.
 Stk. 7. En udlænding kan kun modtage hjælp efter  

 stk. 1 og 2 én gang.
Stk. 8. Beløbene i stk. 5, nr. 3, og stk. 6,  

 reguleres én gang årligt med satsreguleringsprocenten, jf. lov  

 om en satsreguleringsprocent." 31. Efter § 43 a indsættes:
"§ 43 b.  

Ministeren for flygtninge, indvandrere og integration kan, når  

 særlige repatrieringshensyn taler derfor, bestemme, at der kan ydes  

 økonomisk støtte til frivillig tilbagevenden til hjemlandet til  

 grupper af udlændinge, der opholder sig her i landet, og som har  

 indgivet ansøgning om opholdstilladelse efter § 7 og ikke har  

 opholdstilladelse her i landet." 32. I § 46 a ændres "§ 33, stk. 4,  

 2. pkt." til: "§ 33, stk. 4, 3. pkt." 33. § 47 a affattes således:
"§ 47 a.
Ministeren for  

 flygtninge, indvandrere og integration kan fastsætte nærmere  

 regler om, at Udlændingestyrelsen og politiet i særlige  

 tilfælde kan udstede visum ved indrejsen her i landet samt udstede  

 tilbagerejsetilladelse til en udlænding, der lovligt opholder sig her i  

 landet." 34. I § 48, 4. pkt., indsættes efter  

 "integration": ", jf. dog 6. og 7. pkt." 35. I § 48, 7. pkt., indsættes efter  

 "§ 33, stk. 9,": "og § 43 a,  

 stk. 2,".
 36. I § 58 f ændres "andre  

 Schengenlande" til: "andre Schengenlande eller EU-lande".
§ 2 Loven træder i kraft den 1. maj 2003.
§ 3 Loven gælder ikke for Færøerne og Grønland, men  

 kan ved kongelig anordning helt eller delvis sættes i kraft for disse  

 landsdele med de afvigelser, som de særlige færøske eller  

 grønlandske forhold tilsiger.
Almindelige bemærkninger 1. Lovforslagets baggrund og indhold Folketinget vedtog den 31. maj 2002 regeringens lovforslag  

 nr.
L 152 af 28. februar 2002 om ændring af udlændingeloven og  

 ægteskabsloven med flere love (Afskaffelse af de  

 facto-flygtningebegrebet, effektivisering af asylsagsbehandlingen,  

 skærpede betingelser for meddelelse af tidsubegrænset  

 opholdstilladelse og stramning af betingelserne for  

 familiesammenføring m.v.). Loven, der trådte i kraft den 1. juli  

 2002 som lov nr. 365 af 6. juni 2002, udmønter regeringens  

 udlændingeudspil fra 17. januar 2002 "En ny  

 udlændingepolitik" og har til hensigt at begrænse  

 indvandringen for at få ro til at sikre den nødvendige  

 integration af de udlændinge, som allerede er i Danmark.
Der henvises  

 til Folketingstidende 2001-2002, Tillæg C, sp. 678.
Allerede på nuværende tidspunkt viser en  

 foreløbig opgørelse fra Udlændingestyrelsen, at der kan  

 konstateres et markant fald i antallet af udlændinge, der søger  

 om asyl og familiesammenføring i Danmark, og i det antal  

 opholdstilladelser, der gives.
Antallet af personer, der har indgivet  

 ansøgning om asyl i Danmark (bruttoansøgertallet) er  

 således mere end halveret fra ca. 9.500 personer i de første ni  

 måneder af 2001 til 4.412 personer i den samme periode i 2002. Antallet  

 af givne opholdstilladelser på asylområdet m.v. er også  

 faldet mærkbart fra 6.263 i hele 2001 til 2.718 i de første ni  

 måneder af 2002. Antallet af personer, der har indgivet  

 ansøgning om familiesammenføring i Danmark, er faldet fra  

 11.579 personer i de første ni måneder af 2001 til 9.470  

 personer i samme periode af 2002. Antallet af givne tilladelser til  

 familiesammenføring er faldet fra 13.187 i hele 2001 til 9.114 i de  

 første ni måneder af 2002.
 Regeringens politik har altså haft den tilsigtede  

 effekt.
 Næste skridt på udlændingelovgivningens  

 område er en styrkelse af arbejdet med at hjemsende afviste  

 asylansøgere og andre udlændinge, der ikke har ret til at  

 opholde sig her i landet.
Det er et grundlæggende princip i  

 udlændingeloven, at udlændinge, der ikke har ret til at opholde  

 sig her i landet, skal udrejse.
Det er således den enkelte  

 udlændings ansvar at udrejse.
Sker udrejsen ikke frivilligt, drager  

 politiet omsorg herfor (udsendelse).
Det har i praksis vist sig, at det i visse tilfælde  

 kan være vanskeligt eller måske ligefrem umuligt   i hvert fald i  

 en periode   at udsende nogle af de udlændinge, der skal forlade  

 Danmark.
Det gælder særligt afviste asylansøgere.
Grunden  

 hertil kan f.eks. være den enkelte udlændings manglende vilje til  

 at medvirke til udrejsen.
Dette er ikke acceptabelt.
Det er afgørende for  

 asylsystemets legitimitet, at et afslag på en ansøgning om asyl  

 rent faktisk fører til, at den afviste asylansøger udrejser af  

 landet.
En konsekvent håndhævelse af udrejsepligten er også  

 en forudsætning for, at Danmark har mulighed for og  

 indkvarteringskapacitet til at hjælpe de asylansøgere, der har  

 behov for beskyttelse.
 Danmark er ligesom de øvrige lande, der har  

 underskrevet FN´s Flygtningekonvention, forpligtet til at sikre, at en  

 asylansøger, der befinder sig på dansk territorium, får  

 behandlet sin asylansøgning enten her i landet eller i et andet land.  

 Det følger endvidere af udlændingeloven, at der gives asyl til  

 udlændinge, der efter internationale konventioner har krav på  

 beskyttelse.
 Når en udlænding er meddelt afslag på en  

 ansøgning om asyl, er det således konstateret, at  

 udlændingen ikke har behov for beskyttelse her i landet og ikke er i  

 risiko for forfølgelse, dødsstraf eller tortur eller  

 umenneskelig eller nedværdigende behandling eller straf ved en  

 tilbagevenden til hjemlandet.
 På den baggrund finder regeringen det rimeligt at  

 kræve, at afviste asylansøgere overholder udrejsepligten og  

 ubetinget medvirker til de foranstaltninger, der kan være  

 nødvendige for udrejsen.
Som opfølgning på regeringens ønske om  

 at styrke arbejdet med hjemsendelse af afviste asylansøgere og andre  

 udlændinge, der ikke har ret til at opholde sig her i landet, nedsatte  

 integrationsministeren i foråret 2002 en arbejdsgruppe  

 vedrørende udsendelse af afviste asylansøgere og  

 udlændinge, der er udvist ved dom.
Arbejdsgruppen afgav i oktober 2002  

 en redegørelse, der indeholder forslag til en række tiltag  

 vedrørende udsendelse.
Arbejdsgruppens arbejde omtales nærmere i  

 afsnit 2.2.
Arbejdsgruppen konkluderer, at de instrumenter, som  

 udlændingemyndighederne i dag har til rådighed med henblik  

 på at fremme afviste asylansøgeres udrejse, i de fleste  

 tilfælde er tilstrækkelige, men at de eksisterende instrumenter i  

 de senere år har vist sig utilstrækkelige i forhold til visse  

 grupper af afviste asylansøgere.
For at sikre større konsekvens  

 i udsendelsesarbejdet foreslår arbejdsgruppen, at der indføres  

 en ny procedure for udsendelse af afviste asylansøgere samt en  

 række yderligere tiltag, der efter arbejdsgruppens opfattelse vil kunne  

 lette udsendelsesbestræbelserne.
 Endvidere foreslår arbejdsgruppen, at alle  

 udlændinge, der er udvist ved dom, behandles efter de samme regler, som  

 gælder for en anden gruppe udlændinge, der er uønskede her  

 i landet; nemlig udlændinge på såkaldt tålt ophold.
 Regeringen kan tilslutte sig arbejdsgruppens forslag.
 Lovforslaget indebærer på den baggrund, at der  

 indføres en ny konsekvent procedure for udsendelse af afviste  

 asylansøgere, jf. afsnit 2.3, og at der indføres en række  

 yderligere tiltag, der kan lette udsendelsesbestræbelserne, jf. afsnit  

 2.4.
 Lovforslaget indeholder i den forbindelse forslag til en  

 række ændringer af udlændingeloven i det omfang, det er  

 nødvendigt for at gennemføre den styrkede indsats med  

 udsendelse af udlændinge, der ikke har ret til at opholde sig her i  

 landet.
 Lovforslaget indebærer endvidere, at  

 udlændinge udvist ved dom, der har afsonet deres straf og ikke er  

 varetægtsfængslede efter udlændingelovens § 35 med  

 henblik på effektuering af udvisningsdommen, som udgangspunkt  

 pålægges at tage ophold i Center Sandholm og tillige  

 pålægges meldepligt, jf. afsnit 3.
 Der har siden 2001 været en markant stigning i  

 antallet af ansøgninger om opholdstilladelse efter  

 udlændingelovens § 9 b (humanitær opholdstilladelse),  

 hvilket har ført til en række problemer bl.a. i form af stigende  

 sagsbehandlingstid med deraf følgende pres på  

 indkvarteringssystemet.
 Dette problem ønsker regeringen at  

 afhjælpe.
 Der foreslås derfor en effektivisering af  

 sagsbehandlingen af ansøgninger om humanitær opholdstilladelse,  

 som skal sikre, at sagsbehandlingen heraf ikke forsinker effektueringen af  

 Flygtningenævnets afslag på en ansøgning om asyl, jf.  

 afsnit 4.
 Endvidere indeholder lovforslaget forslag til en  

 række ændringer af udlændingelovens regler om optagelse og  

 videregivelse af fingeraftryk og personfotografi m.v., med henblik på  

 at styrke politiets muligheder for at identificere udlændinge og  

 få udstedt eller fremskaffet rejsedokumenter til de  

 pågældende, jf. afsnit 5.
 Herudover indebærer lovforslaget, at  

 udlændingelovens afvisningsbestemmelser bringes i fuld overensstemmelse  

 med Schengenkonventionens regler om afvisning af udlændinge, der ikke  

 har de nødvendige midler til opholdet i Schengenområdet, jf.  

 afsnit 6.
 Lovforslaget indebærer endvidere en  

 præcisering af, at retten til ophold her i landet bortfalder, når  

 de sociale myndigheder efter lov om aktiv socialpolitik har truffet  

 afgørelse om hjemsendelse af en udlænding af  

 forsørgelsesmæssige grunde, jf. afsnit 7.
 Endelig indebærer lovforslaget en række  

 justeringer og præciseringer af teknisk karakter af  

 udlændingelovens bestemmelser.
2. Skærpelse af udsendelsesforanstaltningerne over for afviste  

 asylansøgere 2.1. De gældende instrumenter til rådighed for politiet i  

 forbindelse med udsendelsesarbejdet Efter udlændingelovens § 30, stk. 1, skal  

 en udlænding, der ikke har ret til at opholde sig her i landet,  

 udrejse.
Princippet i udlændingeloven er således, at en  

 udlænding, der er blevet pålagt at udrejse, eller som ikke i  

 øvrigt har ret til at opholde sig her i landet, frivilligt skal  

 forlade landet.
 Når en udlænding meddeles endeligt afslag  

 på en ansøgning om opholdstilladelse efter  

 udlændingelovens § 7 (asyl) af asylmyndighederne  

 Udlændingestyrelsen og Flygtningenævnet pålægges  

 udlændingen at udrejse straks, jf. udlændingelovens § 33,  

 stk. 1.
 Udrejser udlændingen ikke frivilligt, er det  

 politiets opgave at sørge for, at udlændingen udrejser, jf.  

 udlændingelovens § 30, stk. 2. Til brug herfor sender  

 asylmyndighederne uden udlændingens samtykke alle asylsagens akter til  

 politiet, når udlændingen meddeles endeligt afslag på en  

 ansøgning om asyl, jf. udlændingelovens § 30,  

 stk. 3.
Når udrejsefristen er overskredet, foretager  

 politiet udrejsekontrol.
Træffes udlændingen ved  

 udrejsekontrollen, vil den pågældende blive afhørt om  

 årsagen til den manglende udrejse og om, hvorvidt den  

 pågældende vil medvirke til frivillig udrejse.
En udlænding  

 har pligt til at medvirke til udrejsen, dvs. at udlændingen skal  

 meddele de nødvendige oplysninger til politiet og i øvrigt  

 medvirke til at tilvejebringe nødvendig rejselegitimation, visum m.v.,  

 jf. udlændingelovens § 40.
Ønsker udlændingen at medvirke til udrejsen,  

 vil politiet om nødvendigt være udlændingen  

 behjælpelig med løsningen af en række praktiske problemer,  

 f.eks. planlægning af hjemrejseruten og fremskaffelse af  

 rejselegitimation.
Udlændingen skal som udgangspunkt selv afholde  

 udgifterne til udrejsen, jf. udlændingelovens § 43, stk. 2,  

 2. pkt.
Politiet vil opfordre udlændingen til at underskrive en  

 "Erklæring om medvirken til udsendelse af Danmark", og der  

 vil normalt ikke blive tale om iværksættelse af yderligere  

 foranstaltninger over for sådanne udlændinge.
 Nægter udlændingen at medvirke til udrejsen,  

 herunder at underskrive erklæringen, har politiet efter de  

 gældende bestemmelser i udlændingeloven en række  

 instrumenter, der kan tages i anvendelse.
Er udlændingen ikke i besiddelse af de  

 fornødne rejsedokumenter, f.eks. pas og transitvisum, vil politiet  

 søge at fremskaffe sådanne dokumenter ved henvendelse til  

 hjemlandets eller et andet lands diplomatiske repræsentation her i  

 landet eller i udlandet.
Visse repræsentationer kræver, at  

 udlændingen møder personligt op, førend udstedelse af de  

 fornødne dokumenter kan ske. Ønsker udlændingen ikke at  

 medvirke til at henvende sig på repræsentationen, kan politiet  

 efter udlændingelovens § 40, stk. 3, 2. pkt., anmode retten  

 om at bestemme, at udlændingen tvangsmæssigt skal fremstilles for  

 repræsentationen.
Endvidere kan politiet anmode retten om at bestemme,  

 at udlændingens fingeraftryk kan videregives til  

 repræsentationen, jf. udlændingelovens § 40, stk. 3, 2.  

 pkt.
Efter udlændingelovens § 34, stk. 2, nr.  

 5, kan politiet pålægge udlændingen at give møde hos  

 politiet på nærmere angivne tidspunkter (meldepligt) hvis det  

 skønnes hensigtsmæssigt for at sikre udlændingens  

 tilstedeværelse.
Meldepligten kan anvendes systematisk, således  

 at udlændingen om fornødent pålægges daglig  

 meldepligt.
Efter udlændingelovens § 36, stk. 1, kan  

 politiet, såfremt de i udlændingelovens § 34 nævnte  

 foranstaltninger, herunder meldepligt, ikke er tilstrækkelige til at  

 sikre muligheden for udsendelse af udlændingen, bestemme, at  

 udlændingen skal frihedsberøves.
Efter udlændingelovens  

 § 37 skal en frihedsberøvet udlænding, der ikke forinden er  

 løsladt, inden 3 døgn efter frihedsberøvelsens  

 iværksættelse fremstilles for retten, der tager stilling til  

 frihedsberøvelsens lovlighed og fortsatte opretholdelse.
Efter udlændingelovens § 42 a, stk. 9, nr.  

 7, kan Udlændingestyrelsen bestemme, at udlændingen ikke skal  

 have dækket sine udgifter til underhold bortset fra kost, logi og  

 sundhedsmæssige ydelser (den såkaldte madkasseordning). Som  

 udgangspunkt får afviste asylansøgere dækket udgifterne  

 til underhold af Udlændingestyrelsen, jf. udlændingelovens  

 § 42 a, stk. 1, dvs. at de pågældende får  

 udbetalt et kontant beløb til dækning af kost-, tøj- og  

 lommepenge.
Madkasseordningen indebærer, at udlændingen ikke  

 får udbetalt kontante ydelser i form af kost-, tøj- og  

 lommepenge, men alene modtager naturalieydelser i form af logi på et  

 asylcenter og en madkasse og hygiejneartikler m.v. hver 14. dag.
 Efter udlændingelovens § 42 a, stk. 7, kan  

 Udlændingestyrelsen bestemme, at en udlænding, der er undergivet  

 styrelsens underholdsforpligtelse, skal tage ophold på et asylcenter,  

 uanset om udlændingen selv har tilstrækkelige midler til sit  

 underhold.
 Når grundlaget for udrejsen er til stede, kan  

 politiet i medfør af udlændingelovens § 30, stk. 2, om  

 nødvendigt udsende udlændingen under anvendelse af tvang.
2.2. Arbejdsgruppen vedrørende udsendelse af afviste  

 asylansøgere og udlændinge, der er udvist ved dom Integrationsministeren nedsatte i juni 2002 en  

 arbejdsgruppe, der bl.a. skulle fremkomme med konkrete forslag til, hvilke  

 instrumenter der kan og bør tages i brug for at sikre, at afviste  

 asylansøgere og udlændinge, der er udvist ved dom, kan udsendes  

 og bliver udsendt til hjemlandet.
Arbejdsgruppen bestod af repræsentanter fra  

 Udlændingestyrelsen (formand), Integrationsministeriet,  

 Udenrigsministeriet, Rigspolitiet og Flygtningenævnet.
Arbejdsgruppen  

 afgav i oktober 2002 en redegørelse med titlen  

 "Redegørelse fra Arbejdsgruppen vedrørende udsendelse af  

 afviste asylansøgere og udlændinge, der er udvist ved dom".  

 Der henvises til redegørelsen for en nærmere beskrivelse af  

 arbejdsgruppens arbejde.
Redegørelsen er sendt til Folketingets Udvalg  

 for Udlændinge- og Integrationspolitik (Folketingsåret 2002-2003,  

 alm. del   bilag 104).
Arbejdsgruppen foreslår, at der indføres en  

 ny procedure for udsendelse af afviste asylansøgere, der skal sikre  

 større konsekvens i udsendelsesarbejdet.
Den foreslåede nye  

 procedure og de enkelte elementer heri beskrives i afsnit 2.3. Enkelte af de  

 elementer, der indgår i den foreslåede nye procedure, har  

 allerede hjemmel i udlændingeloven, men den foreslåede nye  

 procedure sætter disse elementer ind i en helhed.
Endvidere anbefaler arbejdsgruppen en række  

 yderligere tiltag, der kan lette udsendelsesbestræbelserne.
Disse  

 forslag er beskrevet i afsnit 2.4.
 Herudover anbefaler arbejdsgruppen at behandle  

 udlændinge, der er udvist ved dom, efter de samme regler som  

 udlændinge på såkaldt tålt ophold, jf. afsnit 3.
2.3. Ny konsekvent procedure for udsendelse af afviste  

 asylansøgere Den foreslåede nye konsekvente procedure for  

 udsendelse af afviste asylansøgere indebærer, at de  

 udsendelsesfremmende foranstaltninger stiger i intensitet, jo længere  

 henne i udsendelsesfasen, udlændingen befinder sig.
Proceduren  

 består bl.a. af følgende elementer: Intensiveret  

 rådgivning om og indskærpelse af udrejsepligten; mulighed for at  

 modtage 3.000 kr. til genetablering i hjemlandet, hvis udlændingen  

 aktivt medvirker til udrejsen og rent faktisk udrejser; fratagelse af  

 kontante ydelser (madkasseordningen), hvis udlændingen ikke medvirker  

 til udrejsen; overflytning til Center Sandholm, der skal fungere som et  

 pengeløst center for denne persongruppe med meldepligt, indhegning og  

 adgangskontrol.
De nævnte tiltag understøttes af en øget  

 adgang til frihedsberøvelse.
De enkelte elementer beskrives nedenfor.
 Den foreslåede nye procedure for udsendelse af  

 afviste asylansøgere vil finde anvendelse over for alle  

 udlændinge, der har fået endeligt afslag på en  

 ansøgning om asyl og er i reel udsendelsesposition, dvs. hvor der ikke  

 er meddelt opsættende virkning med hensyn til udrejsefristen i  

 forbindelse med en ansøgning om opholdstilladelse på andet  

 grundlag eller en anmodning om genoptagelse af asylsagen, og som ikke  

 ønsker at medvirke til udrejsen.
I de tilfælde, hvor der er generelle hindringer for  

 udsendelse af udlændingen til dennes hjemland eller tidligere  

 opholdsland   dvs. hindringer, der ikke relaterer sig til udlændingens  

 egne forhold, f.eks. at hjemlandet nægter at tilbagetage egne  

 statsborgere   og hvor politiet ikke kan anvise udlændingen en  

 frivillig hjemrejserute, vil den foreslåede nye procedure for  

 udsendelse af afviste asylansøgere ikke finde anvendelse.
Når de  

 generelle udsendelseshindringer ophører, eller politiet bliver i stand  

 til at anvise udlændingen en frivillig hjemrejserute, vil den  

 foreslåede nye procedure skulle anvendes, såfremt  

 udlændingen ikke herefter medvirker til udrejsen.
2.3.1. Intensiveret rådgivning om udrejsepligten og  

 udsendelsesproceduren samt støttemulighed ved medvirken til hurtig  

 udrejse Arbejdsgruppen finder, at den vejledning, som  

 asylansøgere i dag modtager i den indledende fase af  

 asylsagsbehandlingen om eventuel hjemrejse, som udgangspunkt er  

 tilstrækkelig.
Vejledningen omfatter udover oplysning om rettigheder og  

 pligter som asylansøger og myndighedernes rolle i sagsbehandlingen  

 også oplysning om pligten til at udrejse ved endeligt afslag på  

 asylansøgningen.
Vejledningen sker fortrinsvis i form af udlevering af  

 brochurer, fremvisning af videofilm og afholdelse af  

 informationsmøder.
 Arbejdsgruppen finder derimod, at der fra myndighedernes  

 side bør sættes ind med målrettet vejledning over for  

 asylansøgere om udrejsepligten og udsendelsesproceduren, når  

 Udlændingestyrelsens afslag på en ansøgning om asyl  

 foreligger.
Er sagen behandlet af Udlændingestyrelsen i  

 normalprocedure, dvs. med automatisk påklage til  

 Flygtningenævnet, foreslås det, at udlændingen af  

 Udlændingestyrelsen informeres om, at sagsbehandlingen af  

 ansøgningen om asyl nu kan resultere i, at den pågældende  

 skal udrejse af Danmark.
Det foreslås, at udlændingen i  

 forbindelse med Udlændingestyrelsens afgørelse modtager en kort  

 og klart formuleret skriftlig vejledning om udsendelsesproceduren på  

 udlændingens eget sprog eller et sprog, udlændingen  

 forstår, således at udlændingen selv kan sætte sig  

 ind i proceduren og forberede sig på en eventuel udrejse af landet  

 på et senere tidspunkt.
 Er sagen afgjort af Udlændingestyrelsen i  

 medfør af udlændingelovens § 53 b, stk. 1  

 (åbenbart grundløs-proceduren), skal konsekvenserne af  

 Udlændingestyrelsens afslag på ansøgningen om asyl  

 nemlig at den pågældende straks skal udrejse af landet, jf.  

 udlændingelovens § 33, stk. 2, 1. pkt.   fremhæves over  

 for udlændingen.
Når udlændingen er meddelt endeligt afslag  

 på en ansøgning om asyl og pålagt at udrejse, foretager  

 politiet udrejsekontrol.
Arbejdsgruppen foreslår, at  

 rådgivningsindsatsen ved politiets udrejsekontrol intensiveres  

 yderligere.
Konstaterer politiet således ved udrejsekontrollen, at  

 udlændingen ikke er udrejst, skal politiet under en indgående,  

 personlig samtale med den pågældende rådgive om  

 udsendelsesproceduren.
Ved samtalen skal politiet indskærpe udrejsepligten  

 og tilbyde praktisk bistand til planlægning af udrejsen.
Politiet skal  

 endvidere orientere om konsekvenserne af ikke at medvirke til udrejsen:  

 anvendelse af madkasseordningen, overflytning til Center Sandholm,  

 pålæggelse af meldepligt og eventuelt frihedsberøvelse,  

 jf. nærmere afsnit 2.3.2.   2.3.5.
Arbejdsgruppen har endvidere foreslået, at en afvist  

 asylansøger, der måtte ønske det   under  

 forudsætning af, at dette ikke sinker politiets arbejde   skal kunne  

 bede om, at en medarbejder fra indkvarteringsstedet deltager i den personlige  

 samtale med politiet.
Det er arbejdsgruppens vurdering, at dette efter  

 omstændighederne vil kunne fremme udsendelsesprocessen.
Forslagene om intensiveret rådgivning i form af  

 udlevering af en vejledning i forbindelse med Udlændingestyrelsens  

 afslag på en ansøgning om asyl, når sagen er afgjort i  

 normalprocedure, og i form af en personlig samtale mellem politiet og den  

 afviste asylansøger i forbindelse med udrejsekontrollen, kræver  

 ikke lovgivningsmæssige ændringer.
Ved indførelse af den  

 foreslåede nye procedure for udsendelse af afviste asylansøgere  

 vil Integrationsministeriet således anmode Udlændingestyrelsen og  

 Rigspolitichefen om at foranstalte forslagene om intensiveret  

 rådgivning iværksat.
 Arbejdsgruppen har overvejet, om der   med henblik  

 på at motivere afviste asylansøgere til at udrejse frivilligt  

 bør indføres hjemmel til, at udlændingen kan modtage et  

 mindre kontant beløb, hvis udlændingen medvirker til udrejsen.  

 Politiet vil således ved den personlige samtale i forbindelse med  

 udrejsekontrollen kunne give udlændingen tilsagn om et mindre kontant  

 beløb, hvis udlændingen medvirker til udrejsen.
Arbejdsgruppen finder, at det taler for forslaget, at  

 næppe mange afviste asylansøgere har forladt deres hjemland og  

 eventuelt realiseret alle deres værdier uden en god grund, selv om de  

 ikke er berettiget til asyl.
Endvidere kan en mindre startkapital gøre  

 udsigten til en tilbagevenden til hjemlandet lidt mere attraktiv og fremme  

 lysten til selv at træffe beslutningen om at udrejse, særligt  

 når udlændingen ved, at en udsendelse under alle  

 omstændigheder er forestående.
Arbejdsgruppen finder, at det taler imod en generel  

 støtteordning, at der kan være risiko for en pull-effekt i  

 forhold til nye asylansøgere.
Arbejdsgruppen finder imidlertid, at  

 hvis beløbets størrelse begrænses til 3.000 kr., vil  

 pull-effekten være begrænset.
Endvidere skal  

 støtteordningen alene anvendes over for afviste asylansøgere,  

 der har fået afslag på en ansøgning om asyl i  

 normalprocedure.
 Arbejdsgruppen anbefaler på den baggrund, at  

 støtteordningen iværksættes i en begrænset periode  

 på et år, hvor virkningerne nøje følges.
Arbejdsgruppen finder, at støtteordningen kan  

 tilrettelægges således, at det er politiet, der afgør, om  

 en afvist asylansøger har medvirket til udrejsen på en  

 sådan måde, at der er grundlag for udbetaling af 3.000 kr. til  

 den pågældende.
Det foreslås, at det skal være en  

 betingelse for modtagelse af støtten, at -	udlændingen ved den personlige samtale i forbindelse med  

 udrejsekontrollen erklærer sig villig til at medvirke til udrejsen og  

 underskriver en erklæring herom, -	udlændingen efterfølgende aktivt medvirker til  

 udsendelsesbestræbelserne, f.eks. ved at underskrive ansøgning  

 om rejselegitimation m.v., og -	udlændingen udrejser, så snart forudsætningerne  

 herfor er til stede.
 Arbejdsgruppen foreslår endvidere, at støtten  

 kun kan udbetales én gang og først umiddelbart i tilknytning  

 til udrejsen, og at politiets afgørelse om støtten af  

 administrative og økonomiske grunde ikke kan indbringes for anden  

 administrativ myndighed.
 Der er ikke efter de gældende regler i  

 udlændingeloven hjemmel til at udbetale økonomisk støtte  

 til afviste asylansøgere bortset fra et eventuelt mindre beløb  

 til dækning af fortæring m.v. under hjemrejsen.
 Det foreslås derfor, at der indføres hjemmel  

 i udlændingeloven til, at politiet kan yde hjælp til afviste  

 asylansøgeres tilbagevenden til hjemlandet eller det tidligere  

 opholdsland, hvis udlændingen medvirker til at udrejse uden ugrundet  

 ophold.
 Hjælpen vil udgøre 3.000 kr. pr. person over  

 18 år og 1.500 kr. pr. person under 18 år.
 Der henvises til lovforslagets § 1, nr. 30.
Nægter udlændingen ved den personlige samtale  

 i forbindelse med udrejsekontrollen at medvirke til udrejsen, foreslår  

 arbejdsgruppen, at politiet skal kunne anvende en række motiverende  

 foranstaltninger, der normalt forudsættes anvendt i et fremadskridende  

 forløb, hvor mindre indgribende foranstaltninger tages i anvendelse  

 forud for mere indgribende foranstaltninger.
Foranstaltningerne er beskrevet  

 i afsnit 2.3.2   2.3.5.
2.3.2. Udvidelse og præcisering af madkasseordningen Efter udlændingelovens § 42 a, stk. 1,  

 får en afvist asylansøger som udgangspunkt udgifterne til sit  

 underhold dækket af Udlændingestyrelsen, indtil den  

 pågældende udrejser eller (tvangsmæssigt) af landet.  

 Bestemmelsen betyder, at en afvist asylansøger får udbetalt  

 kost-, tøj- og lommepenge.
 Efter udlændingelovens § 42 a, stk. 9, nr.  

 7, kan Udlændingestyrelsen bestemme, at en afvist asylansøger,  

 som ikke medvirker til udrejsen, ikke skal have dækket sine udgifter  

 til underhold bortset fra kost, logi og sundhedsmæssige ydelser (den  

 såkaldte madkasseordning). En beslutning om at anvende  

 madkasseordningen over for en afvist asylansøger betyder, at den  

 pågældende ikke får udbetalt kontante ydelser, men alene  

 får kost m.v. i form af udlevering af en madkasse og hygiejneartikler  

 m.v. hver 14. dag, logi på et indkvarteringssted for  

 asylansøgere og nødvendige sundhedsmæssige ydelser.
Madkasseordningen efter udlændingelovens § 42  

 a, stk. 9, nr. 7, administreres således, at politiet sender en  

 indstilling til Udlændingestyrelsen om anvendelse af madkasseordningen  

 over for en afvist asylansøger, der ikke ønsker at medvirke til  

 udrejsen.
Efter en konkret og individuel vurdering af sagen træffer  

 Udlændingestyrelsen afgørelse om, hvorvidt madkasseordningen  

 skal anvendes over for den pågældende.
Afgørelsen kan  

 påklages til Integrationsministeriet.
Det fremgår af forarbejderne til bestemmelsen, at  

 Udlændingestyrelsen efter en konkret vurdering kan undlade at anvende  

 madkasseordningen, hvis anvendelsen heraf efter udlændingens personlige  

 og familiemæssige forhold vil virke særligt belastende for  

 udlændingen, f.eks. hvis udlændingen har børn i den  

 undervisningspligtige alder, eller hvis udlændingen er  

 mindreårig.
Der henvises til lovforslag nr.
L 190 af 12. marts 1997 om  

 ændring af udlændingeloven (Optagelse af fingeraftryk og  

 personfotografi, foranstaltninger over for udlændinge, der ikke  

 medvirker til udsendelse m.v., og foranstaltninger over for den, der  

 medvirker til, at en udlænding opnår opholdstilladelse ved svig,  

 m.v.), s. 19, jf.
Folketingstidende 1996-97, Tillæg A, sp. 3994.
 På baggrund heraf og efter den praksis, der er  

 anlagt ved anvendelsen af madkasseordningen, indstiller politiet ikke  

 anvendelse af madkasseordningen over for følgende  

 udlændinge:
-	Familier med børn under 18 år, -	gravide og -	uledsagede mindreårige asylansøgere.
 Udlændingestyrelsen afgør konkret, hvorvidt  

 sygdom hos en afvist asylansøger i øvrigt kan begrunde, at  

 madkasseordningen ikke anvendes over for den pågældende.
Det fremgår af arbejdsgruppens redegørelse,  

 at pr. 3. oktober 2002 blev madkasseordningen anvendt over for i alt 57  

 personer, der ikke ønskede at medvirke til udrejse.
Det fremgår  

 i den forbindelse, at politiet på det seneste har intensiveret  

 undersøgelserne af, om madkasseordningen kan anvendes over for flere  

 afviste asylansøgere, hvorfor antallet forventes at stige.
Arbejdsgruppen har overvejet, om den eksisterende  

 madkasseordning fungerer tilfredsstillende og motiverer afviste  

 asylansøgere til at udrejse.
Rigspolitiet har oplyst, at det er  

 politiets opfattelse, at madkasseordningen rent faktisk motiverer visse  

 afviste asylansøgere til at medvirke til udrejsen, men at der  

 også er en relativt stor gruppe afviste asylansøgere, der ikke  

 lader sig påvirke af anvendelsen af madkasseordningen.
 Det er arbejdsgruppens opfattelse, at den eksisterende  

 madkasseordning bør opretholdes, og at virkningen af ordningen som  

 motiverende foranstaltning formentlig vil blive styrket, når ordningen  

 indgår i den foreslåede nye procedure for udsendelse af afviste  

 asylansøgere.
Arbejdsgruppen foreslår derfor, at politiet over for  

 Udlændingestyrelsen skal indstille, at madkasseordningen anvendes over  

 for en afvist asylansøger, der under den personlige samtale med  

 politiet i forbindelse med udrejsekontrollen, jf. afsnit 2.3.1, nægter  

 at medvirke til udrejsen.
Tilsvarende skal gælde for afviste  

 asylansøgere, der under den personlige samtale underskriver en  

 erklæring om medvirken til udrejsen, men hvor politiet  

 efterfølgende konstaterer, at udlændingen rent faktisk ikke  

 medvirker.
 Arbejdsgruppen foreslår endvidere, at afviste  

 asylansøgere, hvor madkasseordningen som følge af små  

 børn i familien, sygdom eller graviditet ikke kan anvendes,  

 overflyttes til Center Sandholm, hvor der er en vederlagsfri  

 bespisningsordning, jf. herved afsnit 2.3.3.
Som anført anvendes madkasseordningen efter  

 gældende praksis ikke over for familier med børn under 18  

 år.
Arbejdsgruppen foreslår, at denne aldersgrænse  

 nedsættes væsentligt også under hensyn til, at alternativet  

 til anvendelse af madkasseordningen er overflytning til Center Sandholm.
Det foreslås på den baggrund, at det i  

 udlændingeloven fastsættes, at i tilfælde, hvor politiet  

 drager omsorg for en udlændings udrejse, og den pågældende  

 ikke medvirker hertil, skal madkasseordningen bringes i anvendelse, medmindre  

 særlige grunde taler derimod.
Det foreslås endvidere, at  

 madkasseordningen også skal kunne anvendes over for familier med  

 børn, som er yngre end 18 år.
Kun hvis en familie har  

 børn under den undervisningspligtige alder   dvs. under 7 år  

 skal madkasseordningen alene af den grund ikke anvendes over for  

 familien.
 Der henvises til lovforslagets § 1, nr. 28.
Arbejdsgruppen foreslår, at  

 Udlændingestyrelsen i tilfælde, hvor madkasseordningen ikke i  

 løbet af en måned har fået udlændingen til at  

 medvirke til udrejsen, efter indstilling fra politiet kan beslutte, at  

 udlændingen skal overflyttes til Center Sandholm, jf. afsnit 2.3.3.  

 Tilsvarende skal gælde for en udlænding, som er blevet fritaget  

 for madkasseordningen på grund af samarbejdsvillighed, men som senere  

 ikke medvirker fuldt ud til udrejsen.
Udlændingen vil også efter  

 overflytning til Center Sandholm være omfattet af  

 madkasseordningen.
2.3.3. Overflytning af afviste asylansøgere til Center  

 Sandholm Efter udlændingelovens § 42 a, stk. 7, 1.  

 pkt., kan Udlændingestyrelsen bestemme, at en udlænding, der er  

 undergivet Udlændingestyrelsens underholdsforpligtelse, herunder en  

 afvist asylansøger, skal tage ophold efter styrelsens nærmere  

 bestemmelse, uanset om den pågældende selv har  

 tilstrækkelige midler til sit underhold.
Udlændingestyrelsens  

 afgørelse kan ikke indbringes for Integrationsministeriet, jf.  

 udlændingelovens § 46, stk. 2.
 Afviste asylansøgere, som endnu ikke er udrejst, er  

 normalt indkvarteret i det almindelige indkvarteringssystem og forbliver i  

 dag normalt boende på det indkvarteringssted, hvor de har boet under  

 behandlingen af asylansøgningen.
 Arbejdsgruppen har overvejet, om en ændring af  

 indkvarteringsforholdene for afviste asylansøgere i form af  

 oprettelsen af en særlig indkvarteringsenhed for denne persongruppe kan  

 medvirke til at fremskynde de pågældendes udrejse.
 Arbejdsgruppen finder, at følgende forhold taler  

 for, at afviste asylansøgere overflyttes fra deres hidtidige  

 indkvarteringssted til en særlig indkvarteringsenhed:
 -	Overflytningen giver en klar markering over for den enkelte af, at nu  

 befinder den pågældende sig i udsendelsesfasen, og at de danske  

 myndigheder alvorligt mener, at den pågældende skal udrejse.
 -	Overflytningen giver en klar markering over for andre  

 asylansøgere af, at endeligt afslag på en ansøgning om  

 asyl indebærer udrejse.
 -	Et potentielt pres fra lokalsamfundet modvirkes, da de afviste  

 asylansøgere fjernes fra området.
 -	Kendskab til udlændingens opholdssted kan bedre sikres, hvis  

 der er tale om et indhegnet center med adgangskontrol og meldepligt.
 -	En overflytning til en særlig indkvarteringsenhed med deraf  

 følgende tab af det sociale netværk, der er opbygget gennem  

 ophold på et almindeligt indkvarteringssted, er erfaringsmæssigt  

 meget lidt attraktivt for asylansøgerne.
Arbejdsgruppen anfører, at det kan give anledning  

 til uro, hvis der på stedet for den særlige indkvarteringsenhed  

 alene opholder sig afviste asylansøgere i udsendelsesfasen.
Dette  

 problem kan imidlertid modvirkes ved, at oprettelsen af en særlig  

 indkvarteringsenhed for afviste asylansøgere sker i tilknytning til et  

 eksisterende indkvarteringssted, der også huser andre  

 asylansøgere, og hvor der er politivagt.
Arbejdsgruppen finder herefter, at den særlige  

 indkvarteringsenhed for afviste asylansøgere mest  

 hensigtsmæssigt og mindst ressourcekrævende kan ligge i Center  

 Sandholm, hvor der er indhegning og døgnbemanding, herunder  

 døgnbemandet politivagt, og hvor der er en vederlagsfri  

 bespisningsordning.
Center Sandholm vil dermed principielt kunne fungere som  

 et pengeløst center for denne persongruppe.
Endvidere er der mulighed  

 for, at børn fortsat kan modtage undervisning, samtidig med at  

 aktivitetsniveauet for de voksne afviste asylansøgere  

 begrænses.
 Arbejdsgruppen foreslår på den baggrund, at  

 udlændingelovens § 42 a, stk. 7, 1. pkt., administreres  

 således i den foreslåede nye procedure for udsendelse af afviste  

 asylansøgere, at afviste asylansøgere i reel  

 udsendelsesposition, dvs. hvor der er meddelt endeligt afslag på en  

 ansøgning om asyl og ikke er meddelt opsættende virkning med  

 hensyn til udrejsefristen i forbindelse med en ansøgning om  

 opholdstilladelse på andet grundlag eller en anmodning om genoptagelse  

 af asylsagen, overflyttes fra det hidtidige indkvarteringssted til Center  

 Sandholm.
Arbejdsgruppen foreslår endvidere, at det som  

 udgangspunkt skal være en forudsætning for overflytningen til  

 Center Sandholm, at udlændingen har været omfattet af  

 madkasseordningen i en måned som følge af manglende medvirken  

 til udrejsen eller har været fritaget for madkasseordningen på  

 grund af samarbejdsvillighed, men efterfølgende ikke har medvirket til  

 udsendelsesbestræbelserne.
Det forudsættes i det  

 sidstnævnte tilfælde, at politiet senest efter, at  

 udlændingen har været omfattet af madkasseordningen i en  

 måned, indstiller til Udlændingestyrelsen, at den  

 pågældende overflyttes til Center Sandholm.
Arbejdsgruppen finder, at det   således som det  

 også er tilfældet i dag   skal være  

 Udlændingestyrelsen, der efter indstilling fra politiet træffer  

 afgørelse om overførsel til Center Sandholm.
Afgørelsen  

 kan ikke påklages til Integrationsministeriet, jf.  

 udlændingelovens § 46, stk. 2.
Arbejdsgruppen forudsætter, at det kun vil ske helt  

 undtagelsesvist, at en afvist asylansøger, der én gang er  

 overført til Center Sandholm, tilbageføres til et almindeligt  

 indkvarteringssted.
Det forhold, at en afvist asylansøger, der er  

 overflyttet til Center Sandholm, efterfølgende indvilliger i at  

 medvirke til frivillig udrejse, bevirker således ikke i sig selv, at  

 den pågældende flyttes fra Center Sandholm.
Den  

 pågældende vil derimod i et sådant tilfælde kunne  

 få udbetalt midler til dækning af tøj- og lommepenge efter  

 de regler, der gælder for asylansøgere i øvrigt.
Henset  

 til, at der er en vederlagsfri bespisningsordning i Center Sandholm, vil den  

 pågældende derimod ikke kunne få udbetalt midler til  

 dækning af kost.
Tilsvarende vil gælde en afvist  

 asylansøger, der er overflyttet til Center Sandholm, og hvor der  

 efterfølgende meddeles opsættende virkning med hensyn til  

 udrejsefristen i forbindelse med en ansøgning om opholdstilladelse  

 på andet grundlag eller en anmodning om genoptagelse af asylsagen.
Arbejdsgruppens forslag om overflytning af afviste  

 asylansøgere til Center Sandholm som led i den foreslåede nye  

 procedure for udsendelse af afviste asylansøgere kræver ikke  

 ændring af udlændingelovens § 42 a, stk. 7, 1. pkt.,  

 eller andre bestemmelser.
Ved indførelse af den foreslåede nye  

 procedure for udsendelse af afviste asylansøgere vil  

 Integrationsministeriet således anmode Udlændingestyrelsen og  

 Rigspolitichefen om at foranstalte forslaget iværksat.
Overflytning til  

 Center Sandholm vil ikke ske for den gruppe af afviste asylansøgere,  

 som ikke kan (tvangsmæssigt) grundet generelle udsendelseshindringer,  

 og hvor politiet ikke kan anvise en frivillig hjemrejserute, jf. herved  

 ovenfor under afsnit 2.3.
2.3.4. Præcisering af udlændingelovens regler om  

 meldepligt Efter udlændingelovens § 34, stk. 2, nr.  

 5, kan afviste asylansøgere, der ikke medvirker til udrejsen,  

 pålægges at melde sig hos politiet på nærmere angivne  

 tidspunkter (meldepligt), hvis det skønnes hensigtsmæssigt for  

 at sikre udlændingens tilstedeværelse.
Det fremgår af forarbejderne til  

 udlændingelovens § 34, stk. 2, at politiet kan  

 pålægge udlændingen meldepligt, selv om betingelsen i  

 udlændingelovens § 34, stk. 1, om, at fastsættelsen af  

 meldepligt skal være nødvendig for at sikre udlændingens  

 tilstedeværelse, ikke er opfyldt, og at det vil være  

 tilstrækkeligt for at fastsætte meldepligt, at dette  

 skønnes hensigtsmæssigt for at sikre udlændingens  

 tilstedeværelse på det indkvarteringssted, hvor udlændingen  

 er indkvarteret.
Det fremgår endvidere, at hensigten med bestemmelsen  

 er at give mulighed for en systematisk anvendelse af meldepligt (om  

 fornødent dagligt). Der henvises til lovforslag nr.
L 190 af 12. marts  

 1997 om ændring af udlændingeloven (Optagelse af fingeraftryk og  

 personfotografi, foranstaltninger over for udlændinge, der ikke  

 medvirker til udsendelse m.v., og foranstaltninger over for den, der  

 medvirker til, at en udlænding opnår opholdstilladelse ved svig,  

 m.v.), s. 13, jf.
Folketingstidende 1996-97, Tillæg A, sp. 3994.
 Arbejdsgruppen foreslår, at afviste  

 asylansøgere, der ikke medvirker til udrejsen, og som derfor som led i  

 den foreslåede nye procedure for udsendelse af afviste  

 asylansøgere overflyttes til Center Sandholm, pålægges  

 meldepligt   f.eks. dagligt eller et par gange om ugen   til Rigspolitiet i  

 Center Sandholm.
Arbejdsgruppens forslag kræver ikke ændring af  

 udlændingelovens § 34, stk. 2, nr. 5. Ved indførelse  

 af den foreslåede nye procedure for udsendelse af afviste  

 asylansøgere vil Integrationsministeriet således anmode  

 Rigspolitichefen om at foranstalte forslaget iværksat.
Det  

 bemærkes, at udlændingen   som anført i forarbejderne til  

 udlændingelovens § 34, stk. 2   kan pålægges  

 meldepligt systematisk og om fornødent dagligt, hvis det  

 skønnes hensigtsmæssigt for at sikre udlændingens  

 tilstedeværelse på Center Sandholm.
Det foreslås i den sammenhæng, at det  

 præciseres i udlændingelovens § 34, stk. 2, at  

 bestemmelsen kan anvendes til at sikre en udlændings medvirken til  

 udrejsen.
Der henvises herved til lovforslagets § 1, nr. 8.
2.3.5. Øget adgang til frihedsberøvelse af afviste  

 asylansøgere Efter udlændingelovens § 36, stk. 1, 1.  

 pkt., kan en afvist asylansøger, der ikke medvirker til udrejsen,  

 frihedsberøves, såfremt de i udlændingelovens § 34  

 nævnte foranstaltninger (meldepligt m.v.) ikke er tilstrækkelige  

 til at sikre muligheden for udsendelse.
 Arbejdsgruppen anfører, at intentionen bag den  

 foreslåede nye procedure for udsendelse af afviste asylansøgere  

 er at motivere de pågældende til hurtigt at udrejse ved  

 anvendelse af så lidt indgribende foranstaltninger som muligt.  

 Arbejdsgruppen finder imidlertid, at der   formentlig i få  

 tilfælde   vil kunne være behov for at anvende  

 frihedsberøvelse som motivationsfremmende foranstaltning, hvis de  

 mindre indgribende foranstaltninger ikke har den fornødne effekt.
 Arbejdsgruppen foreslår derfor, at  

 udlændingelovens regler om frihedsberøvelse suppleres med adgang  

 til frihedsberøvelse i hele udsendelsesfasen i det omfang, politiets  

 udsendelsesbestræbelser medfører behov herfor.
Arbejdsgruppen finder således, at der er behov for,  

 at politiet kan målrette frihedsberøvelsen mod enkelte elementer  

 i udsendelsesforløbet.
Arbejdsgruppen foreslår derfor, at en  

 udlænding, der afviser at medvirke til et specifikt element i  

 udsendelsesbestræbelserne   typisk det element, der viser sig  

 udslagsgivende for, om den pågældende rent faktisk vil kunne  

 udsendes (tvangsmæssigt)   skal kunne frihedsberøves.
Den  

 pågældende vil skulle løslades, så snart den  

 pågældende rent faktisk medvirker til den specifikke handling.  

 Det kan f.eks. betyde, at en udlænding, der nægter at underskrive  

 en ansøgning om pas, kan frihedsberøves, indtil den  

 pågældende rent faktisk underskriver.
 Arbejdsgruppen foreslår endvidere, at  

 frihedsberøvelse skal kunne anvendes som et generelt  

 udsendelsesfremmende instrument i tilfælde, hvor de mindre indgribende  

 udsendelsesfremmende foranstaltninger (madkasseordningen, overflytning til  

 Center Sandholm og meldepligt) konkret viser sig ikke at have den tilsigtede  

 motivationsfremmende effekt i forhold til at formå udlændingen  

 til at medvirke til udrejsen eller en udsendelse af landet.
 Lovforslaget indebærer på den baggrund, at der  

 indføres hjemmel til, at en udlænding, der ikke ønsker at  

 medvirke til udrejsen, kan frihedsberøves for at sikre, at  

 udlændingen efterlever den oplysnings- og handlepligt, der er angivet i  

 udlændingelovens § 40, stk. 3. Lovforslaget indebærer  

 endvidere, at der indføres hjemmel til, at en afvist  

 asylansøger, der ikke ønsker at medvirke til udrejsen, kan  

 frihedsberøves, hvis mindre indgribende foranstaltninger i form af  

 madkasseordningen, overflytning til Center Sandholm og meldepligt ikke er  

 tilstrækkelige til at sikre udlændingens medvirken til udrejsen.
 Der henvises til lovforslagets § 1, nr. 12.
2.4. Yderligere tiltag, der kan lette  

 udsendelsesbestræbelserne 2.4.1. Økonomisk støtte til frivillig tilbagevenden til  

 hjemlandet for asylansøgere I lyset af de ændringer, der er indtrådt i de  

 politiske og sikkerhedsmæssige forhold i Afghanistan, og på  

 baggrund af UNHCR´s anbefalinger herom indførte Danmark i september  

 2002 en særlig støtteordning, hvorefter visse afghanske  

 statsborgere med ophold her i landet kan modtage økonomisk  

 støtte til frivillig tilbagevenden til Afghanistan.
Der henvises til  

 Akt 226 af 22. august 2002 tiltrådt af Folketingets Finansudvalg den 5.  

 september 2002.
Støtteordningen omfatter afghanske  

 asylansøgere, herunder afviste asylansøgere, der har eller har  

 haft en ansøgning om asyl under behandling, og som pr. 15. september  

 2002 ikke havde opholdstilladelse her i landet.
Afghanske statsborgere med  

 opholdstilladelse her i landet er omfattet af den generelle ordning om  

 støtte til tilbagevenden til hjemlandet i repatrieringsloven.
I aktstykket er den persongruppe, som kan modtage  

 støtte, og betingelserne herfor nærmere opregnet, herunder den  

 tidsmæssige betingelse for ansøgning om den særlige  

 støtte.
Det beløb, de pågældende kan modtage, er  

 udgiften til egen transport og transport af en begrænset mængde  

 personlige ejendele til Afghanistan samt 18.000 kr. pr. voksen og 6.000 kr.  

 pr. barn under 18 år.
 Arbejdsgruppen har overvejet, om der med fordel kunne  

 indføres en hjemmel i udlændingeloven, der giver  

 integrationsministeren mulighed for på baggrund af særlige  

 omstændigheder konkret og på ad hoc-basis at beslutte, at der kan  

 gives økonomisk støtte af en ikke helt ubetydelig  

 størrelse til fremme af frivillig tilbagevenden for visse  

 nærmere afgrænsede grupper af asylansøgere.
 Efter arbejdsgruppens opfattelse er de  

 asylansøgere, der bør komme i betragtning til en sådan  

 særlig økonomisk støtte, de personer, der   som det  

 generelt var tilfældet for de afghanske asylansøgere   på  

 tidspunktet for deres udrejse fra hjemlandet må antages at have haft en  

 berettiget forventning om at blive anerkendt som flygtninge, men som ved  

 afgørelsen af asylsagen typisk på grund af ændrede forhold  

 i hjemlandet ikke kan anerkendes som flygtninge.
 Arbejdsgruppen finder, at en sådan  

 støtteordning må antages at kunne motivere i hvert fald et vist  

 antal asylansøgere til frivillig tilbagevenden.
 På den baggrund foreslår arbejdsgruppen, at  

 der i udlændingeloven tilvejebringes hjemmel til, at  

 integrationsministeren kan beslutte, at der kan ydes økonomisk  

 støtte til frivillig tilbagevenden i sådanne særlige  

 situationer.
 Der henvises til lovforslagets § 1, nr. 31.
2.4.2. Andre tiltag Arbejdsgruppen har foreslået en række  

 yderligere tiltag, der kan medvirke til at lette udsendelsesarbejdet, men som  

 enten ikke kræver lovændring eller anbefales først at  

 skulle overvejes nærmere.
 Det drejer sig om forslag til tiltag på  

 visumområdet for at lette udsendelsen af afviste asylansøgere,  

 der er indrejst på visum, herunder krav om skriftlig erklæring  

 fra hjemlandets myndigheder om at ville lade den pågældende  

 genindrejse som betingelse for udstedelse af visum, forslag vedrørende  

 indgåelse af tilbagetagelsesaftaler, forslag om øget samarbejde  

 mellem udlændingemyndighederne ved nedsættelse af et  

 Udsendelsesforum, forslag om ny statistikføring og -præsentation  

 på udlændingeområdet samt forslag om skærpet  

 kriminalisering af hjælp til afviste asylansøgere.
 Arbejdsgruppens forslag er for tiden under overvejelse i  

 Integrationsministeriet.
3. Indkvartering af udlændinge, der er udvist ved dom og ikke er  

 varetægtsfængslede efter udlændingelovens § 35, i  

 Center Sandholm og udvidelse af udlændingelovens regler om meldepligt  

 over for denne persongruppe Når en udlænding dømmes for et  

 strafbart forhold, afgøres det efter anklagemyndighedens påstand  

 ved dommen, om udlændingen skal udvises i medfør af  

 udlændingelovens §§ 22-24, jf. udlændingelovens § 49,  

 stk. 1. Efter udlændingelovens § 32, stk. 1,  

 medfører en udvisningsdom et indrejseforbud.
Selve udrejsen eller  

 udsendelsen af udlændingen effektueres normalt først, når  

 den idømte straf er afsonet.
 Arbejdsgruppen har anført, at de  

 udsendelseshindringer, der gælder for udlændinge udvist ved dom,  

 som er i reel udsendelsesposition, svarer til de udsendelseshindringer, der  

 er knyttet til afviste asylansøgere.
De instrumenter, som politiet i dag har til rådighed  

 ved udsendelsesbestræbelserne i forhold til udlændinge udvist ved  

 dom, svarer til de instrumenter, der er til rådighed i forhold til  

 afviste asylansøgere, jf. afsnit 2.1. Hertil kommer, at  

 udlændinge udvist ved dom kan varetægtsfængsles efter  

 udlændingelovens § 35, stk. 1, nr. 1, når der er  

 bestemte grunde til at anse varetægtsfængsling for  

 nødvendig for at sikre udlændingens tilstedeværelse,  

 indtil bestemmelsen om udvisning kan fuldbyrdes.
Også udlændinge  

 udvist ved dom, der indgiver ansøgning om asyl, kan  

 varetægtsfængsles, jf. udlændingelovens § 35,  

 stk. 2.
Endvidere følger det af udlændingelovens  

 § 10, stk. 3, 1. pkt., at en udlænding, der er udvist ved  

 dom, ikke kan gives opholdstilladelse efter udlændingelovens §§ 7  

 og 8 (asyl), medmindre særlige grunde taler derfor.
Efter  

 udlændingelovens § 10, stk. 4, kan en udlænding, der er  

 udvist ved dom, ikke gives opholdstilladelse efter udlændingelovens  

 §§ 6 og 9-9 e, medmindre ganske særlige grunde taler derfor, dog  

 tidligst 2 år efter udrejsen.
 Udlændinge, der er udvist ved dom, og som har  

 afsonet den idømte straf, vil således som udgangspunkt skulle  

 udrejse af landet.
Arbejdsgruppen har overvejet, om udlændinge udvist  

 ved dom, som efter afsonet straf ikke er varetægtsfængslede efter  

 udlændingelovens § 35, men som endnu ikke er udrejst eller udsendt  

 af landet, skal behandles efter den foreslåede nye procedure for  

 udsendelse af afviste asylansøgere eller efter andre regler.
Henset  

 til, at udlændinge udvist ved dom er uønskede i Danmark og  

 derfor tillige har fået indrejseforbud her til landet, bør denne  

 persongruppe efter arbejdsgruppens opfattelse behandles som udlændinge,  

 der   ligeledes uønsket   opholder sig her i landet på  

 såkaldt tålt ophold, fordi de pågældende på  

 grund af begåede grove forbrydelser eller lignende er udelukkede fra at  

 opnå asyl, men som ikke kan (tvangsmæssigt) af Danmark på  

 grund af refoulementforbudet i udlændingelovens § 31.
 I medfør af udlændingelovens § 42 a,  

 stk. 8, 1. pkt., bestemmer Udlændingestyrelsen, medmindre  

 særlige grunde taler derimod, at en udlænding på tålt  

 ophold skal tage ophold i Center Sandholm.
 Efter udlændingelovens § 34, stk. 3, kan  

 politiet bestemme, at en udlænding på tålt ophold skal give  

 møde hos politiet på nærmere angivne tidspunkter  

 (meldepligt), med henblik på løbende at sikre, at politiet har  

 kendskab til udlændingens opholdssted.
 Arbejdsgruppen foreslår, at udlændinge udvist  

 ved dom, der har afsonet deres straf og ikke er  

 varetægtsfængslede efter udlændingelovens § 35 med  

 henblik på at effektuere udvisningsdommen, ligeledes skal kunne  

 pålægges meldepligt og at tage ophold i Center Sandholm.
 Lovforslaget indebærer på den baggrund, at  

 udlændinge udvist ved dom, der har afsonet deres straf og ikke er  

 varetægtsfængslede efter udlændingelovens § 35, som  

 udgangspunkt pålægges at tage ophold i Center Sandholm og tillige  

 pålægges meldepligt.
 Der henvises til lovforslagets § 1, nr. 10 og 24.
4. Effektivisering af sagsbehandlingen vedrørende  

 ansøgninger om humanitær opholdstilladelse Efter udlændingelovens § 9 b, stk. 1, kan  

 der efter ansøgning gives opholdstilladelse til en udlænding,  

 der uden for de i udlændingelovens § 7, stk. 1 og 2,  

 nævnte tilfælde befinder sig i en sådan situation, at  

 væsentlige hensyn af humanitær karakter afgørende taler  

 for at imødekomme ansøgningen (humanitær  

 opholdstilladelse). Efter udlændingelovens § 9 b, stk. 2, 1.  

 pkt., kan ansøgning om humanitær opholdstilladelse kun indgives  

 af udlændinge, der opholder sig her i landet.
Bestemmelsen om humanitær opholdstilladelse blev  

 indsat i udlændingeloven ved lov nr. 232 af 6. juni 1985 om  

 ændring af udlændingeloven.
Det fremgår af forarbejderne  

 til bestemmelsen, at bestemmelsen blev indsat for at præcisere, at  

 justitsministeren (nu integrationsministeren) i ganske særlige  

 tilfælde har mulighed for at give opholdstilladelse til personer, som  

 af Flygtningenævnet er meddelt endeligt afslag på en  

 ansøgning om opholdstilladelse efter udlændingelovens § 7  

 (asyl). Det fremgår endvidere, at det med udtrykket "  uden for de  

 i § 7, stk. 1, nævnte tilfælde befinder sig i en  

 sådan situation " tilkendegives, at Flygtningenævnets  

 afgørelse af selve flygtningestatusspørgsmålet er  

 endelig.
Det fremgår herudover af forarbejderne til bestemmelsen, at  

 den er tiltænkt et snævert anvendelsesområde, og at det vil  

 have undtagelsens karakter, at justitsministeren (nu integrationsministeren)  

 giver humanitær opholdstilladelse til udlændinge, der har  

 fået afslag på en ansøgning om asyl.
Der henvises til  

 lovforslag nr.
L 201 af 20. marts 1985, jf.
Folketingstidende 1984-85,  

 Tillæg A, sp. 4091.
Det følger af udlændingelovens § 33,  

 stk. 4, at en ansøgning om humanitær opholdstilladelse, der  

 indgives i tilknytning til, at et afslag på en ansøgning om asyl  

 og den i forbindelse hermed fastsatte udrejsefrist forkyndes for  

 udlændingen, har opsættende virkning med hensyn til  

 udrejsefristen.
Det betyder, at udlændingen har ret til at forblive her  

 i landet under sagsbehandlingen og fortsat kan få udgifterne til sit  

 underhold dækket af Udlændingestyrelsen og være  

 indkvarteret på et indkvarteringssted for asylansøgere m.v.
Siden begyndelsen af 2001 har Integrationsministeriet  

 oplevet en stor stigning i antallet af ansøgninger om humanitær  

 opholdstilladelse med deraf følgende stigning i sagsbehandlingstiden  

 og merbelastning af indkvarteringssystemet.
Uanset den markante stigning i  

 ansøgningstallet er det samlede antal meddelte humanitære  

 opholdstilladelser forblevet på samme niveau som hidtil.
Der er  

 således tale om en merbelastning, som ikke forholdsmæssigt  

 hænger sammen med en stigning i antallet af ansøgninger om  

 humanitær opholdstilladelse, der har en reel mulighed for at blive  

 imødekommet.
 Det fremgår således af en foreløbig  

 opgørelse foretaget af Integrationsministeriet, at andelen af  

 asylansøgere, der efter afslag på en ansøgning om asyl  

 indgiver ansøgning om humanitær opholdstilladelse -  

  ansøgningsfrekvensen -  

  i 2000 udgjorde ca. 48 % (ministeriet modtog i 2000 ansøgninger om  

 humanitær opholdstilladelse vedrørende 788 personer, og samme  

 år blev 1628 personer meddelt afslag på en ansøgning om  

 asyl i Flygtningenævnet), i 2001 ca. 67 % (ministeriet modtog i 2001  

 ansøgninger om humanitær opholdstilladelse vedrørende  

 1377 personer, og samme år blev 2062 personer meddelt afslag på  

 en ansøgning om asyl i Flygtningenævnet), og i første  

 halvår af 2002 udgjorde ca. 85 % (ministeriet modtog i første  

 halvår af 2002 ansøgninger om humanitær opholdstilladelse  

 vedrørende 1060 personer, og i samme periode blev 1243 personer  

 meddelt afslag på en ansøgning om asyl i  

 Flygtningenævnet). Det bemærkes, at tallene er opgjort på  

 baggrund af oplysninger i Udlændingeregisteret.
 Det fremgår endvidere, at der i 2000 blev givet  

 humanitær opholdstilladelse i 20 sager omfattende 31 personer (svarende  

 til 4,7 % af de ansøgninger om humanitær opholdstilladelse, der  

 blev behandlet samme år), i 2001 i 34 sager omfattende 83 personer  

 (svarende til 6,3 % af de ansøgninger om humanitær  

 opholdstilladelse, der blev behandlet samme år) og i første  

 halvår af 2002 i 10 sager omfattende 25 personer (svarende til 4,7 % af  

 de ansøgninger om humanitær opholdstilladelse, der blev  

 behandlet i samme periode). Det bemærkes, at tallene er manuelt  

 opgjort.
 Samtidig hermed er sagsbehandlingstiden i  

 Integrationsministeriet for ansøgninger om humanitær  

 opholdstilladelse steget fra gennemsnitligt 2-3 uger i 2000 til 2-3  

 måneder i 2002.
 Det er efter regeringens opfattelse en nærliggende  

 mulighed, at den stigende sagsbehandlingstid har betydning for antallet af  

 ansøgninger om humanitær opholdstilladelse, idet  

 asylansøgere, der har fået endeligt afslag på en  

 ansøgning om asyl, opnår en forlængelse af deres ophold  

 her i landet ved at indgive en ansøgning om humanitær  

 opholdstilladelse i tilknytning til forkyndelsen af et afslag på en  

 ansøgning om asyl og den i forbindelse hermed fastsatte udrejsefrist.  

 Den relativt lange sagsbehandlingstid vedrørende ansøgninger om  

 humanitær opholdstilladelse kan på denne måde siges at have  

 en selvforstærkende effekt, ligesom den skaber problemer i forhold til  

 indkvarteringssystemet på asylcentrene, hvor gruppen af afviste  

 asylansøgere, hvis ansøgninger om humanitær  

 opholdstilladelse er under behandling, er indkvarterede.
Hertil kommer, at det efter regeringens opfattelse ikke er  

 hensigtsmæssigt, at bestemmelsen om humanitær opholdstilladelse i  

 praksis bliver anvendt som en ekstra instans i forhold til udlændinge,  

 der opholder sig her i landet, fordi de har indgivet ansøgning om  

 asyl.
Det stigende antal ansøgninger om humanitær  

 opholdstilladelse modvirker tillige den konsekvente effektuering af endelige  

 afgørelser om afslag på ansøgninger om asyl, som den  

 seneste ændring af udlændingeloven skulle sikre, jf. lov nr. 365  

 af 6. juni 2002 om ændring af udlændingeloven og  

 ægteskabsloven med flere love (Afskaffelse af de  

 facto-flygtningebegrebet, effektivisering af asylsagsbehandlingen,  

 skærpede betingelser for meddelelse af tidsubegrænset  

 opholdstilladelse og stramning af betingelserne for  

 familiesammenføring m.v.). Det følger således herefter af  

 udlændingelovens § 33, stk. 2, at udrejsefristen altid  

 fastsættes til straks ved endeligt afslag på asyl.
Der henvises  

 til Folketingstidende 2001-2002, Tillæg C, sp. 678.
 Det bør efter regeringens opfattelse være den  

 altovervejende hovedregel, at Flygtningenævnets afgørelse  

 vedrørende en ansøgning om asyl faktisk bliver det sidste led i  

 en asylsag i den forstand, at en ansøgning om humanitær  

 opholdstilladelse og sagsbehandlingen heraf ikke skal kunne forsinke  

 effektueringen af et endeligt afslag på en ansøgning om asyl.
Det foreslås på den baggrund, at  

 sagsbehandlingen af ansøgninger om humanitær opholdstilladelse  

 fremrykkes i forhold til asylsagsbehandlingen i normalproceduren   hvorefter  

 Udlændingestyrelsen træffer afgørelse med automatisk  

 påklage til Flygtningenævnet   således at en  

 ansøgning om humanitær opholdstilladelse ikke som nu  

 først kan indgives efter nævnets afslag på en  

 ansøgning om asyl, men allerede efter styrelsens afslag herpå i  

 1. instans.
Forslaget betyder, at en ansøgning om humanitær  

 opholdstilladelse kan behandles i Integrationsministeriet sideløbende  

 med asylsagens behandling i Flygtningenævnet.
Det foreslås endvidere, at en ansøgning om  

 humanitær opholdstilladelse, der indgives efter  

 Udlændingestyrelsens afslag på en ansøgning om asyl i 1.  

 instans, alene har opsættende virkning, hvis ansøgningen  

 indgives inden 15 dage efter, at styrelsen har meddelt afslag på  

 ansøgningen om asyl.
Herved sikres det, at en ansøgning om  

 humanitær opholdstilladelse indgives så tidligt i  

 forløbet, at sagsbehandlingen i Integrationsministeriet normalt kan  

 være afsluttet, inden den endelige afgørelse af asylsagen i  

 Flygtningenævnet.
Forslaget vil betyde, at den samlede sagsbehandling i de  

 ca. 85 % af asylsagerne, hvor udlændingen indgiver ansøgning om  

 humanitær opholdstilladelse efter afslag på en ansøgning  

 om asyl, alt andet lige vil være afsluttet et par måneder  

 tidligere end i dag.
En kortere samlet sagsbehandlingstid vil være til  

 gavn både for de udlændinge, der får afslag på en  

 ansøgning om opholdstilladelse og skal vende tilbage til hjemlandet og  

 reintegreres dér, og for de udlændinge, der får  

 opholdstilladelse i Danmark og skal integreres og i arbejde her i landet.  

 Endvidere vil forslaget have en positiv effekt på  

 indkvarteringssystemet og ressourceforbruget i den forbindelse.
 Forslaget vedrører alene en ændring af  

 sagsbehandlingen af ansøgninger om humanitær opholdstilladelse,  

 når asylsagen afgøres i normalprocedure.
 Forslaget medfører således ingen  

 ændring i forhold til sagsbehandlingen af ansøgninger om  

 humanitær opholdstilladelse, når asylsagen er afgjort af  

 Udlændingestyrelsen i medfør af udlændingelovens § 53  

 b, stk. 1 (åbenbart grundløs-proceduren). Der vil  

 udlændingen som hidtil skulle indgive ansøgning om  

 humanitær opholdstilladelse straks ved forkyndelsen af et afslag  

 på en ansøgning om asyl og den i forbindelse hermed fastsatte  

 udrejsefrist, for at ansøgningen om humanitær opholdstilladelse  

 har opsættende virkning med hensyn til udrejsefristen, jf.  

 udlændingelovens § 33, stk. 4, 1. pkt.
I tilknytning til den foreslåede ændring  

 forudsættes det, at udlændingen i forbindelse med meddelelsen af  

 Udlændingestyrelsens afslag på en ansøgning om asyl  

 modtager skriftlig vejledning om muligheden for at søge om  

 humanitær opholdstilladelse.
Vejledningen skal indeholde oplysning om  

 betingelserne for at få meddelt humanitær opholdstilladelse og  

 eksempler på tilfælde, hvor der er meddelt humanitær  

 opholdstilladelse, samt oplysning om proceduren for indgivelse af  

 ansøgningen herom og om den foreslåede 15-dages frist.
Der vil som hidtil være mulighed for, at  

 Integrationsministeriet kan give opsættende virkning med hensyn til  

 udrejsefristen, når en ansøgning om humanitær  

 opholdstilladelse indgives senere end 15 dage efter  

 Udlændingestyrelsens afslag på en ansøgning om asyl, hvis  

 ganske særlige grunde taler derfor.
Tilsvarende vil  

 Integrationsministeriet fortsat kunne give opsættende virkning med  

 hensyn til udrejsefristen, når en ansøgning om humanitær  

 opholdstilladelse indgives senere end i tilknytning til forkyndelsen af et  

 afslag på en ansøgning om asyl og den i forbindelse hermed  

 fastsatte udrejsefrist, når asylsagen er afgjort i åbenbart  

 grundløs-proceduren, hvis ganske særlige grunde taler  

 derfor.
Det er regeringens opfattelse, at den foreslåede  

 ændring af sagsbehandlingen er i overensstemmelse med forarbejderne til  

 bestemmelsen om humanitær opholdstilladelse, fordi det fortsat vil  

 være asylmyndighederne   Udlændingestyrelsen og  

 Flygtningenævnet   der tager endelig stilling til  

 spørgsmålet om flygtninge- eller beskyttelsesstatus.
Forslaget  

 ændrer således ikke på kompetencefordelingen, men er alene  

 af proceduremæssig karakter.
 Der henvises til lovforslagets § 1, nr. 1 og 5-7.
5. Udvidelse af politiets mulighed for at optage og videregive  

 fingeraftryk og personfotografi med henblik på identifikation af en  

 udlænding og med henblik på udstedelse eller fremskaffelse af  

 rejsedokument til den pågældende Som anført i afsnit 2.1. er en udlænding, der  

 ikke har ret til at opholde sig her i landet efter udlændingelovens  

 § 30, stk. 1, forpligtet til at udrejse af landet.
Udrejser  

 udlændingen ikke frivilligt, drager politiet omsorg for udrejsen, jf.  

 udlændingelovens § 30, stk. 2.
 Det er efter regeringens opfattelse afgørende for  

 politiets mulighed for effektivt at kunne drage omsorg for at udsende de  

 udlændinge, der ikke har ret til at opholde sig her i landet, at  

 politiet sikres de fornødne muligheder for at kunne identificere  

 udlændinge og om nødvendigt skaffe rejsedokumenter til de  

 pågældende.
Efter udlændingelovens § 40 a, stk. 1, kan  

 der optages fingeraftryk af asylansøgere og udlændinge, der ikke  

 søger asyl, men om hvem der er bestemte grunde til at antage, at de  

 pågældende vil indrejse på ny med henblik på at  

 søge asyl.
Endvidere kan der efter udlændingelovens § 40 a,  

 stk. 2, optages fingeraftryk af en udlænding, hvis det  

 skønnes hensigtsmæssigt med henblik på identifikation af  

 den pågældende eller med henblik på udstedelse eller  

 fremskaffelse af rejsedokument.
Den gældende bestemmelse i udlændingelovens  

 § 40 a, stk. 2, blev indsat i udlændingeloven ved lov nr. 482  

 af 24. juni 1992 om ændring af udlændingeloven  

 (Familiesammenføring, effektivisering af asylsagsbehandlingen m.v.).  

 Det følger i den forbindelse af Folketingets Retsudvalgs  

 betænkning af 11. juni 1992 over lovforslaget, at adgangen til at  

 optage fingeraftryk kun skal anvendes i de tilfælde, hvor der ved  

 indrejsen kan være tvivl om identitetsspørgsmålet.
Der  

 henvises til lovforslag nr. 257 af 1. april 1992, jf.
Folketingstidende  

 1991-1992, Tillæg A, sp. 6207.
 Efter udlændingelovens § 40 b, stk. 1 og  

 2, kan der optages personfotografi af asylansøgere og af andre  

 udlændinge, hvis det skønnes hensigtsmæssigt med henblik  

 på identifikation af de pågældende, med henblik på  

 udstedelse af identitetskort eller andet legitimationsdokument eller med  

 henblik på udstedelse eller fremskaffelse af rejsedokument.
 Efter udlændingelovens § 40, stk. 3, 2.  

 pkt., kan retten på begæring af politiet, hvis det skønnes  

 fornødent i forbindelse med politiets udsendelsesbestræbelser,  

 bestemme, at en udlænding, der ikke ønsker at medvirke dertil,  

 skal fremstilles for hjemlandets eller et andet lands repræsentation,  

 eller at udlændingens fingeraftryk, der er optaget i medfør af  

 udlændingelovens § 40 a, stk. 1 og 2, kan videregives til  

 hjemlandets eller et andet lands repræsentation.
Bestemmelsen i udlændingelovens § 40,  

 stk. 3, fik sit nuværende indhold ved lov nr. 407 af 10. juni 1997  

 om ændring af udlændingeloven (Optagelse af fingeraftryk og  

 personfotografi, foranstaltninger over for udlændinge, der ikke  

 medvirker til udsendelse m.v., og foranstaltninger over for den, der  

 medvirker til, at en udlænding opnår opholdstilladelse ved svig,  

 m.v.). Af forarbejderne til bestemmelsen fremgår, at det er en  

 betingelse for rettens beslutning om videregivelse af fingeraftryk, at  

 udlændingen ikke frivilligt er udrejst ved udløbet af en  

 eventuel udrejsefrist, og at politiet herefter drager omsorg for  

 udlændingens udrejse, jf. udlændingelovens § 30,  

 stk. 2. Det fremgår endvidere, at det er en betingelse for rettens  

 beslutning om videregivelse af fingeraftryk, at videregivelsen er  

 nødvendig for udsendelsen, dvs. at det er påkrævet at  

 videregive fingeraftryk for at få repræsentationen til at udstede  

 det fornødne rejsedokument.
Dette skal enten godtgøres konkret  

 i den enkelte sag eller ud fra Rigspolitiets generelle erfaringer om, at en  

 repræsentation ikke uden videregivelse af fingeraftryk vil udstede  

 rejsedokumentet.
Der henvises til lovforslag nr.
L 190 af 12. marts 1997, s.  

 14, jf.
Folketingstidende 1996-1997, Tillæg A, sp. 3994.
Efter udlændingelovens §§ 40 a, stk. 9, og  

 40 b, stk. 9, kan politiet og Udlændingestyrelsen i forbindelse  

 med behandlingen af en udlændingesag uden udlændingens samtykke  

 elektronisk eller manuelt videregive fingeraftryk og personfotografi, der er  

 registreret i de i udlændingelovens §§ 40 a, stk. 3, og 40 b,  

 stk. 3, nævnte edb-registre, til udenlandske  

 udlændingemyndigheder.
Endvidere kan politiet og  

 Udlændingestyrelsen efter udlændingelovens § 40 b,  

 stk. 9, videregive en udlændings personfotografi til indenlandske  

 udlændingemyndigheder.
Det er efter regeringens opfattelse nødvendigt at  

 styrke politiets muligheder for at gennemføre udsendelse af  

 udlændinge særligt i de situationer, hvor udlændingen ikke  

 selv ønsker at medvirke hertil.
I den forbindelse er det vigtigt at  

 skabe de bedst mulige betingelser for, at politiet kan identificere de  

 udlændinge, der opholder sig her i landet, og om nødvendigt  

 skaffe rejsedokumentation til de pågældende.
Rigspolitichefen har oplyst, at det er Rigspolitichefens  

 erfaring, at mange af de personer, der ikke kan identificeres, bevidst  

 skjuler deres identitet med henblik på at undgå udsendelse af  

 Danmark.
Rigspolitichefen har i den forbindelse endvidere oplyst, at  

 fingeraftryk er det eneste identifikationsmiddel, der anvendes bredt i verden  

 til entydig identifikation af personer, og at det derfor er af  

 afgørende betydning, at politiet har ubesværet adgang til at  

 optage og anvende fingeraftryk med henblik på identifikation af  

 udlændinge.
 Rigspolitichefen har endvidere oplyst, at samarbejdet  

 inden for internationale politisamarbejdsorganisationer (Interpol, Europol og  

 nuværende og fremtidige institutioner inden for Schengensamarbejdet og  

 lignende) efter Rigspolitichefens opfattelse i høj grad vil kunne  

 anvendes til at fremskaffe oplysninger om en udlændings identitet.
 Med henblik på at lette politiets arbejde med at  

 udsende udlændinge, der ikke har ret til at opholde sig her i landet,  

 foreslås det derfor at udvide politiets muligheder for at optage og  

 videregive fingeraftryk og personfotografi med henblik på  

 identifikation af en udlænding og med henblik på udstedelse eller  

 fremskaffelse af rejsedokument til den pågældende.
Det foreslås således, at politiets adgang til  

 at optage fingeraftryk og personfotografi af en udlænding,  

 såfremt dette skønnes hensigtsmæssigt med henblik på  

 identifikation af den pågældende, udvides til også at  

 gælde i de tilfælde, hvor der efter udlændingens indrejse  

 her i landet opstår tvivl om den pågældendes identitet.
Der  

 henvises til lovforslagets § 1, nr. 14 og 18.
Endvidere foreslås det, at kravet om retskendelse i  

 forbindelse med videregivelse af en udlændings fingeraftryk til  

 hjemlandets eller et andet lands repræsentation i forbindelse med  

 politiets bestræbelser på at udsende udlændingen  

 ophæves.
Herved sikres politiet mulighed for ubesværet at kunne  

 videregive en udlændings fingeraftryk til hjemlandets eller et andet  

 lands repræsentation med henblik på at opnå rejsedokument  

 til den pågældende i forbindelse med politiets bestræbelser  

 på at udsende den pågældende.
Det bemærkes, at kravet om retskendelse i  

 udlændingelovens § 40, stk. 3, 2. pkt., i forbindelse med  

 videregivelse af fingeraftryk til hjemlandets eller et andet lands  

 repræsentation vurderes alene at være et tidsforlængende  

 sagsskridt, idet Rigspolitichefen har oplyst, at politiet ikke har problemer  

 med at opnå rettens tilladelse til videregivelse af fingeraftryk til  

 hjemlandets eller et andet lands repræsentation.
Der henvises til  

 lovforslagets § 1, nr. 13 og 17.
Det foreslås endvidere, at politiet også skal  

 kunne videregive en udlændings personfotografi til hjemlandets eller et  

 andet lands repræsentation i forbindelse med politiets  

 bestræbelser på at udsende den pågældende, idet  

 videregivelse af en udlændings personfotografi ofte vil være  

 afgørende for, at en repræsentation vil udstede et rejsedokument  

 til den pågældende.
Der henvises til lovforslagets § 1, nr.  

 23.
 Endelig foreslås det, at politiets muligheder for at  

 videregive fingeraftryk og personfotografi af en udlænding med henblik  

 på identifikation af den pågældende og med henblik på  

 udstedelse eller fremskaffelse af rejsedokumenter udvides, således at  

 der fremover med henblik på identifikation eller udstedelse eller  

 fremskaffelse af rejsedokument vil kunne videregives fingeraftryk til  

 udenlandske udlændingemyndigheder, hjemlandets eller et andet lands  

 repræsentation og internationale politisamarbejdsorganisationer.
 Der henvises til lovforslagets § 1, nr. 17 og 23.
6. Afvisning af udlændinge, som ikke er i besiddelse af de  

 nødvendige midler til opholdet Efter udlændingelovens § 28, stk. 1, nr.  

 5, 1. pkt., kan en udlænding uden opholdstilladelse her i landet og en  

 nordisk statsborger uden fast bopæl her i landet afvises ved indrejsen  

 fra et land, der ikke er tilsluttet Schengenkonventionen, hvis den  

 pågældende udlænding ikke har de nødvendige midler  

 til sit underhold her i landet og til hjemrejsen og ikke er i stand til  

 på lovlig vis at erhverve disse midler.
 Det følger af udlændingelovens § 28,  

 stk. 2, at statsborgere i lande, der ikke er tilsluttet  

 Schengenkonventionen eller De Europæiske Fællesskaber, skal  

 afvises ved indrejsen fra et land, der ikke er tilsluttet  

 Schengenkonventionen, efter bestemmelsen i § 28, stk. 1, nr. 5, 1.  

 pkt.
 Det følger af Schengenkonventionens artikel 5,  

 stk. 1, litra c, jf. artikel 5, stk. 2, at en  

 tredjelandsstatsborger ved indrejse i de kontraherende parters område  

 skal nægtes indrejse, hvis den pågældende ikke er i  

 besiddelse af de nødvendige midler til sit underhold både med  

 hensyn til hele det påtænkte ophold og til hjemrejsen til  

 hjemlandet eller til gennemrejse til et tredjeland, hvor den  

 pågældende er sikret indrejse, eller ikke er i stand til på  

 lovlig vis at erhverve sig disse midler.
 Udlændingelovens § 28, stk. 1, nr. 5, 1.  

 pkt., jf. stk. 2, indeholder ikke fornøden hjemmel til at opfylde  

 konventionens krav, idet det ikke er muligt ved indrejsen til Danmark fra et  

 land, der ikke er tilsluttet Schengenkonventionen, at afvise en  

 udlænding, som nok er i besiddelse af tilstrækkelige midler til  

 sit underhold her i landet, men ikke er i besiddelse af tilstrækkelige  

 midler til et påtænkt efterfølgende ophold i et andet  

 Schengenland.
 Det foreslås på den baggrund, at  

 udlændingelovens § 28, stk. 1, nr. 5, 1. pkt., ændres,  

 således at udlændingen som udgangspunkt skal være i  

 besiddelse af midler til hele det påtænkte ophold i  

 Schengenområdet og til hjemrejsen eller til gennemrejse til et land,  

 der ikke er tilsluttet Schengenkonventionen, og hvor den  

 pågældende er sikret indrejse, eller være i stand til  

 på lovlig vis at erhverve sig disse midler.
 Der henvises til lovforslagets § 1, nr. 4.
7. Præcisering af udlændingelovens § 18 Efter den gældende bestemmelse i  

 udlændingelovens § 18 bortfalder en opholdstilladelse, når  

 der af forsørgelsesmæssige grunde er truffet afgørelse  

 om, at en udlænding, der ikke har de fornødne midler til sit  

 underhold, skal hjemsendes.
Efter sin ordlyd har den gældende bestemmelse i  

 udlændingelovens § 18 alene direkte betydning for  

 udlændinge, der er meddelt opholdstilladelse.
Indenrigsministeriet (i  

 dag Integrationsministeriet) har imidlertid antaget, at bestemmelsen tillige  

 har virkning for udlændinge, der har ret til ophold her i landet uden  

 en sådan tilladelse, herunder f.eks. nordiske statsborgere, der efter  

 udlændingelovens § 1 har ret til ophold her i landet uden  

 opholdstilladelse.
Højesteret har ved dom af 31. maj 2001  

 tiltrådt denne retsopfattelse.
 Det foreslås, at bestemmelsen præciseres i  

 overensstemmelse hermed.
 Der henvises til lovforslagets § 1, nr. 2.
8. Forholdet til internationale konventioner 8.1. Øget adgang til frihedsberøvelse af afviste  

 asylansøgere Den Europæiske Menneskerettighedskonvention  

 fastslår i artikel 5, stk. 1, retten til personlig frihed som en  

 grundlæggende ret, hvori der kun kan ske indgreb i nogle nærmere  

 opregnede tilfælde og kun, hvis indgrebet er foretaget i  

 overensstemmelse med den ved lov foreskrevne fremgangsmåde.
De  

 opregnede tilfælde i artikel 5, stk. 1, litra a-f, er  

 udtømmende angivet.
Det vil være konventionsmedholdeligt, hvis  

 en frihedsberøvelse, der er foretaget i overensstemmelse med den ved  

 lov foreskrevne fremgangsmåde, falder ind under blot ét af de  

 opregnede tilfælde.
Ifølge Den Europæiske  

 Menneskerettighedskonventions artikel 5, stk. 1, litra b, og den  

 praksis, der knytter sig til bestemmelsen, er frihedsberøvelse tilladt  

 for at sikre opfyldelsen af en ved lov foreskrevet forpligtelse, der endnu  

 ikke er efterlevet, og som udtrykkeligt påhviler den  

 pågældende person.
Det er endvidere en betingelse, at  

 frihedsberøvelse er et egnet middel til at sikre opfyldelsen.
 Indgreb efter artikel 5, stk. 1, litra b, kan kun ske  

 med henblik på at fremtvinge opfyldelse af forpligtelsen, og det  

 må antages at være i strid med bestemmelsen at  

 frihedsberøve ud over det tidspunkt, hvor forpligtelsen er efterlevet.  

 Det må derfor antages, at frihedsberøvelsen skal ophøre,  

 når den forpligtelse, der søges gennemtvunget, er  

 efterlevet.
Det bemærkes herved, at en udlænding alene kan  

 frihedsberøves efter den ved lovforslagets § 1, nr. 12,  

 foreslåede bestemmelse i § 36, stk. 5, hvis politiet klart  

 over for udlændingen kan angive, hvilken oplysning udlændingen  

 skal give, eller hvilken handling udlændingen skal udføre, og  

 udlændingen nægter at medvirke hertil.
Det er endvidere en  

 forudsætning, at sådanne oplysninger eller handlinger må  

 anses for at være af væsentlig betydning for politiets mulighed  

 for at drage omsorg for udlændingens udrejse.
Det følger heraf,  

 at så snart udlændingen afgiver den påkrævede  

 oplysning eller udfører den påkrævede handling, skal  

 frihedsberøvelsen ophøre og udlændingen løslades.  

 Bestemmelsen skal således ses i sammenhæng med den oplysnings- og  

 handlingsforpligtelse, der efter udlændingelovens § 40,  

 stk. 3, 1. pkt., påhviler en udlænding i  

 udsendelsesposition.
 Frihedsberøvelse efter den foreslåede  

 bestemmelse i § 36, stk. 5, sker således med henblik på  

 at sikre udlændingens medvirken til opfyldelse af forpligtelsen efter  

 udlændingelovens § 40, stk. 3, 1. pkt., hvilket må  

 antages at være i overensstemmelse med Den Europæiske  

 Menneskerettighedskonventions artikel 5, stk. 1, litra b.
Ifølge Den Europæiske  

 Menneskerettighedskonventions artikel 5, stk. 1, litra f, er det  

 endvidere i overensstemmelse med konventionen at frihedsberøve en  

 person, "mod hvem der tages skridt til udvisning", jf. f.eks.
Den  

 Europæiske Menneskerettighedsdomstols afgørelse i Chahal mod UK  

 (dom af 15. november 1996).
Det bemærkes i den forbindelse, at  

 udvisningsbegrebet efter Den Europæiske Menneskerettighedskonvention er  

 bredere end det danske udvisningsbegreb efter den gældende  

 udlændingelov, der alene omfatter situationer, hvor der til udvisning  

 er knyttet et indrejseforbud.
Konventionens udvisningsbegreb antages  

 således tillige at omfatte tilfælde, hvor en afvist  

 asylansøger udsendes (tvangsmæssigt) af landet.
De ved lovforslagets § 1, nr. 12, foreslåede  

 bestemmelser i § 36, stk. 5 og 6, om frihedsberøvelse  

 omhandler udlændinge i udsendelsesposition, som ikke ønsker at  

 medvirke til udrejsen eller udsendelsen.
De foreslåede bestemmelser  

 må på den baggrund antages at høre inden for området  

 af Den Europæiske Menneskerettighedskonventions artikel 5, stk. 1,  

 litra f.
Det bemærkes herved, at der efter den  

 foreslåede bestemmelse i § 36, stk. 5, ikke vil ske  

 frihedsberøvelse af en udlænding, hvis  

 udlændingens manglende medvirken er undskyldelig eller bagatelagtig.  

 Det bemærkes endvidere, at det efter den foreslåede bestemmelse i  

 § 36, stk. 6, er en betingelse, at en række mindre  

 indgribende foranstaltninger ikke er tilstrækkelige til at sikre  

 udlændingens medvirken til udrejsen.
Hertil kommer, at de  

 foreslåede bestemmelser i § 36, stk. 5 og 6, ikke finder  

 anvendelse, hvis udlændingen ikke kan udsendes (tvangsmæssigt) af  

 landet grundet generelle udsendelseshindringer, og politiet ikke kan anvise  

 en frivillig hjemrejserute, jf. afsnit 2.3.
 En indførelse af de foreslåede bestemmelser i  

 udlændingeloven vil endvidere medføre, at afgørelser om  

 frihedsberøvelse vil blive truffet i overensstemmelse med den ved lov  

 foreskrevne fremgangsmåde, således som det er en betingelse efter  

 Den Europæiske Menneskerettighedskonventions artikel 5,  

 stk. 1.
FNs konvention om borgerlige og politiske  

 rettigheder indeholder i artikel 9, stk. 1, en bestemmelse, som  

 beskytter den personlige frihed.
Bestemmelsen antages ikke generelt at give  

 en bedre beskyttelse end Den Europæiske Menneskerettighedskonventions  

 artikel 5.
 Efter Den Europæiske  

 Menneskerettighedskonventions artikel 14 skal rettigheder i henhold til  

 konventionen beskyttes uden forskel på grund af køn, race,  

 farve, sprog, religion, politisk eller anden overbevisning, national eller  

 social oprindelse, tilhørsforhold til et nationalt mindretal,  

 formueforhold, fødsel eller ethvert andet forhold.
 Efter artikel 5 i FNs konvention om  

 afskaffelse af alle former for racediskrimination må der ikke ske  

 diskrimination på grund af race, hudfarve, national eller etnisk  

 oprindelse.
Det forhold, at der gælder særlige regler i  

 udlændingeloven om frihedsberøvelse af asylansøgere, som  

 ikke har en tilknytning til det danske samfund, således at de kan  

 sidestilles med personer med dansk indfødsret, kan ikke antages at  

 stride mod bestemmelserne.
Det bemærkes herved, at  

 udlændingelovens regler om frihedsberøvelse gælder  

 på samme måde for alle asylansøgere, uanset køn,  

 race, politisk overbevisning m.v.
8.2. Udvidelse af politiets mulighed for at optage og videregive  

 fingeraftryk og personfotografi Den Europæiske Menneskerettighedskonventions artikel  

 8, stk. 1, beskytter bl.a. retten til privatlivet.
Efter artikel 8,  

 stk. 2, må ingen offentlig myndighed gøre indgreb i  

 udøvelsen af denne ret, medmindre det sker i overensstemmelse med lov  

 og er nødvendigt i et demokratisk samfund af hensyn til den nationale  

 sikkerhed, den offentlige tryghed eller landets økonomiske  

 velfærd, for at forebygge uro eller forbrydelse eller for at beskytte  

 sundheden eller sædeligheden eller for at beskytte andres ret og  

 frihed.
 De ved lovforslagets § 1, nr. 17 og 23,  

 foreslåede bestemmelser i §§ 40 a, stk. 9, og 40 b,  

 stk. 9, om videregivelse af fingeraftryk og personfotografi til  

 udenlandske udlændingemyndigheder, til hjemlandets eller et andet lands  

 repræsentation eller til internationale politisamarbejdsorganisationer  

 må anses for at udgøre et indgreb i retten til privatlivet, jf.  

 artikel 8, stk. 1. Om et indgreb er konventionsmedholdeligt efter  

 artikel 8, stk. 2, beror navnlig på, om indgrebet kan anses for at  

 være nødvendigt og stå i et rimeligt forhold til dets  

 angivne formål (proportionalitetskravet).
 De foreslåede bestemmelser i §§ 40 a,  

 stk. 9, og 40 b, stk. 9, vil medføre, at videregivelse af  

 fingeraftryk og personfotografi til de i bestemmelserne anførte  

 modtagere med de i bestemmelserne anførte formål vil ske i  

 overensstemmelse med lov, således som det er en betingelse efter Den  

 Europæiske Menneskerettighedskonventions artikel 8, stk. 2.
De foreslåede bestemmelser har til formål at  

 bidrage til, at udlændinge, der ikke har ret til at opholde sig her i  

 landet, udsendes (tvangsmæssigt) af landet.
Bestemmelserne har  

 således til formål at begrænse muligheden for, at  

 udlændinge ved bevidst at skjule deres identitet kan undgå eller  

 udsætte at blive udsendt af Danmark.
 Udlændinge, der ikke udrejser, efter at deres sag er  

 endeligt afgjort, og det derfor påhviler dem at udrejse af landet,  

 udgør en væsentlig økonomisk byrde for det danske  

 samfund.
De foreslåede bestemmelser må derfor anses for  

 nødvendige af hensyn til landets økonomiske velfærd.  

 Hertil kommer, at der for visse udlændinge vil være tale om, at  

 de pågældende har begået kriminalitet og derfor er udvist  

 af landet.
De foreslåede bestemmelser kan i forhold til sådanne  

 tilfælde siges at medvirke til at sikre den offentlige tryghed og til  

 at forebygge forbrydelse.
Proportionalitetskravet er utvivlsomt opfyldt, da der er  

 tale om indgreb af begrænset rækkevidde.
Indgrebet består  

 således alene i at videregive allerede registrerede fingeraftryk og  

 personfotografier, hvilket ikke kan anses for at være  

 uforholdsmæssigt, når formålet med indgrebet   at bidrage  

 til at forhindre, at udlændinge ved bevidst at skjule deres identitet  

 kan undgå eller udsætte at efterleve myndighedernes  

 pålæg om udrejse   tages i betragtning.
Hertil kommer, at en udlænding har mulighed for at  

 påklage Udlændingestyrelsens eller politiets videregivelse af  

 fingeraftryk eller personfotografi til Integrationsministeriet efter  

 udlændingelovens §§ 46, stk. 2, og 48. Endvidere har en  

 udlænding, der ønsker at klage over en afgørelse truffet  

 af Integrationsministeriet om stadfæstelse af politiets eller  

 Udlændingestyrelsens videregivelse af fingeraftryk eller  

 personfotografi, adgang til at indbringe afgørelsen herom for  

 Folketingets Ombudsmand.
Endelig har udlændingen efter grundlovens  

 § 63 mulighed for at indbringe lovligheden af administrationens  

 afgørelser for domstolene.
Forslagene om udvidelse af politiets  

 mulighed for at videregive en udlændings fingeraftryk og  

 personfotografi har derfor efter Integrationsministeriets opfattelse det  

 fornødne retssikkerhedsmæssige grundlag.
 De foreslåede bestemmelser i §§ 40 a,  

 stk. 9, og 40 b, stk. 9, er på den baggrund i  

 overensstemmelse med Den Europæiske Menneskerettighedskonventions  

 artikel 8.
9. Økonomiske og administrative konsekvenser af lovforslaget 9.1. Ny procedure for udsendelse af afviste asylansøgere m.v.
Forslaget om intensiveret rådgivning om  

 udrejsepligten og den nye udsendelsesprocedure og forslaget om  

 støttemulighed ved medvirken til hurtig udrejse, jf. lovforslagets  

 § 1, nr. 30, skønnes at indebære merudgifter på ca.  

 0,75 mio. kr. i 2003 og 1,5 mio. kr. i 2004. Skønnet er baseret  

 på en antagelse om, at 500 asylansøgere hver modtager 3.000 kr.  

 i støttebeløb.
Merudgifterne skønnes finansieret ved  

 afledte besparelser på indkvarteringsområdet på mindst  

 samme niveau.
Forslaget om udvidelse og præcisering af  

 madkasseordningen, jf. lovforslagets § 1, nr. 28, forudsættes  

 modsvaret af besparelser på de kontante ydelser til  

 asylansøgere.
Det vurderes dog, at der i 2003 vil være behov for  

 at foretage engangsinvesteringer på i alt ca. 2 mio. kr. til  

 indkøb af fødevareopbevaringsfaciliteter.
Forslaget om overflytning af afviste asylansøgere  

 til en pengeløs indkvarteringsenhed i Center Sandholm skønnes  

 at indebære behov for, at der iværksættes særlige  

 foranstaltninger i centret, herunder en personalemæssig styrkelse af  

 bemandingen i centret.
Det skønnes, at udgifterne hertil vil  

 udgøre ca. 1 mio. kr. i 2003 og 2 mio. kr. i 2004. Forslagene om  

 øget anvendelse af meldepligt og øget adgang til  

 frihedsberøvelse, jf. lovforslagets § 1, nr. 8 og 12,  

 skønnes ikke at medføre et merbevillingsbehov.
 De økonomiske konsekvenser af forslagene i  

 lovforslagets § 1, nr. 10 og 24, om indkvartering af udlændinge,  

 der er udvist ved dom og ikke er varetægtsfængslede efter  

 udlændingelovens § 35, i en pengeløs indkvarteringsenhed i  

 Center Sandholm og udvidelse af udlændingelovens regler om meldepligt  

 overfor denne persongruppe, skønnes at kunne afholdes inden for den  

 eksisterende bevilling.
 Forslaget om økonomisk støtte til frivillig  

 tilbagevenden til hjemlandet for asylansøgere, jf. lovforslagets  

 § 1, nr. 31, skønnes at kunne finansieres ved afledte besparelser  

 på indkvarteringsområdet.
9.2. Effektivisering af sagsbehandlingen vedrørende  

 ansøgninger om humanitær opholdstilladelse Forslaget om fremrykning af tidspunktet for indgivelse af  

 ansøgninger om humanitær opholdstilladelse for udlændinge,  

 hvis ansøgning om asyl behandles i normalprocedure, jf. lovforslagets  

 § 1, nr. 1 og 5-7, skønnes at indebære, at der alt andet  

 lige vil ske et fald i sagsbehandlingstiden og dermed indkvarteringsbehovet i  

 asylcentersystemet.
Faldet er på nuværende tidspunkt ikke muligt  

 at kvantificere.
9.3. Udvidelse af politiets mulighed for at optage og videregive  

 fingeraftryk og personfotografi samt afvisning af udlændinge, som ikke  

 er i besiddelse af de nødvendige midler til opholdet Den foreslåede udvidelse af politiets mulighed for  

 at optage og videregive fingeraftryk og personfotografi med henblik  

 på identifikation af en udlænding og med henblik på  

 udstedelse eller fremskaffelse af rejsedokument til den  

 pågældende, jf. lovforslagets § 1, nr. 13, 14, 17, 18 og  

 23, samt forslaget om afvisning af udlændinge, som ikke er i  

 besiddelse af de nødvendige midler til opholdet, jf. lovforslagets  

 § 1, nr. 4, skønnes at indebære visse merudgifter for  

 politiet, der imidlertid vil kunne afholdes inden for de eksisterende  

 rammer.
10. Erhvervsadministrative, erhvervsøkonomiske og  

 miljømæssige konsekvenser af lovforslaget og lovforslagets  

 administrative konsekvenser for borgerne Lovforslaget forventes ikke at medføre  

 erhvervsadministrative, erhvervsøkonomiske eller  

 miljømæssige konsekvenser eller administrative konsekvenser for  

 borgerne.
11. Forholdet til EU-retten Ved lovforslaget foreslås der indsat den  

 fornødne hjemmel i udlændingeloven til opfyldelse af  

 Schengenkonventionens artikel 5, stk. 1, litra c, jf. artikel 5,  

 stk. 2, hvorefter en tredjelandsstatsborger ved indrejse i de  

 kontraherende parters område (Schengenlandene) skal nægtes  

 indrejse, hvis den pågældende ikke er i besiddelse af de  

 nødvendige midler til sit underhold både med hensyn til hele det  

 påtænkte ophold og til hjemrejsen til hjemlandet eller til  

 gennemrejse til et tredjeland, hvor den pågældende er sikret  

 indrejse, eller ikke er i stand til på lovlig vis at erhverve sig disse  

 midler.
Der henvises til lovforslagets § 1, nr. 4, og  

 bemærkningerne hertil og afsnit 6.
Lovforslaget indeholder endvidere en præcisering af  

 betingelserne for udstedelse af visum ved grænsen i overensstemmelse  

 med gældende EU-regulering.
Der henvises til lovforslagets § 1,  

 nr. 33, og bemærkningerne hertil.
 Herudover indeholder lovforslaget ikke EU-retlige  

 aspekter.
 12. Hørte myndigheder m.v.
 Lovforslaget har været sendt til høring hos  

 følgende myndigheder og organisationer:
 Advokatrådet, Amnesty International,  

 Amtsrådsforeningen, Dansk Arbejdsgiverforening, Dansk  

 Flygtningehjælp, Dansk Retspolitisk Forening, Dansk Røde Kors,  

 Dansk Socialrådgiverforening, Datatilsynet, De Etniske Minoriteters  

 Landsorganisation, Den Almindelige Danske Lægeforening, Den Danske  

 Dommerforening, Det Danske Center for Menneskerettigheder (nu Institut for  

 Menneskerettigheder), Dokumentations- og Rådgivningscenteret om  

 Racediskrimination, Dommerfuldmægtigforeningen, Domstolsstyrelsen,  

 Flygtningenævnet, Foreningen af Politimestre i Danmark, Foreningen af  

 Statsamtmænd, Frederiksberg Kommune, Kommunernes Landsforening,  

 Københavns Kommune, Landsorganisationen i Danmark, Mellemfolkeligt  

 Samvirke, Nævnet for Etnisk Ligestilling (nedlagt pr. 1. januar 2003,  

 jf. lov nr. 411 af 6. juni 2002), Politidirektøren i København,  

 Politiforbundet i Danmark, Politifuldmægtigforeningen,  

 præsidenterne for Østre og Vestre landsret, retterne i  

 København, Århus, Odense, Aalborg og Roskilde,  

 Retslægerådet, Rigsadvokaten, Rigspolitichefen, Rådet for  

 Etniske Minoriteter, Statsamtsjuristforeningen samt UNHCR.
13. Vurdering af konsekvenser af lovforslaget Positive konsekvenser/mindre- udgifter (hvis ja, angiv  

 omfang) Negative konsekvenser/merud-gifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Ja.
Forslaget om intensiveret rådgivning om  

 udrejsepligten og den nye udsendelsesprocedure og forslaget om  

 støttemulighed ved medvirken til hurtig udrejse, jf. lovforslagets  

 § 1, nr. 30, skønnes at indebære en afledt besparelse i  

 indkvarteringssystemet på mindst 0,75 mio. kr. i 2003 og 1,5 mio. kr. i  

 2004.
 Herudover skønnes lovforslaget ikke at indebære  

 mindreudgifter af betydning.
Ja.
Forslaget om intensiveret rådgivning om  

 udrejsepligten og den nye udsendelsesprocedure og forslaget om  

 støttemulighed ved medvirken til hurtig udrejse, jf. lovforslagets  

 § 1, nr. 30, skønnes at indebære merudgifter på ca.  

 0,75 mio. kr. i 2003 og 1,5 mio. kr. i 2004.
Forslaget om udvidelse og præcisering af madkasseordningen, jf.  

 lovforslagets § 1, nr. 28, forudsættes modsvaret af besparelser  

 på de kontante ydelser til asylansøgere.
Engangsinvesteringer  

 til indkøb af fødevareopbevaringsfaciliteter skønnes dog  

 at udgøre ca. 2 mio. kr. i 2003.
Forslaget om overflytning af afviste asylansøgere til en  

 pengeløs indkvarteringsenhed i Center Sandholm, skønnes at  

 indebære behov for, at der iværksættes særlige  

 foranstaltninger i centret, herunder en personalemæssig styrkelse af  

 bemandingen i centret.
Det skønnes, at udgifterne hertil vil  

 udgøre ca. 1 mio. kr. i 2003 og 2 mio. kr. i 2004.
 Herudover skønnes lovforslaget ikke at indebære merudgifter  

 af betydning.
Administrative konsekvenser for stat, kommuner og  

 amtskommuner Nej.
Lovforslaget skønnes samlet set ikke at  

 indebære administrative konsekvenser af betydning.
 Ja, jf. ovenfor.
Økonomiske konsekvenser for erhvervslivet Nej Nej Administrative konsekvenser for erhvervslivet Nej Nej Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Ved lovforslaget foreslås der indsat den  

 fornødne hjemmel i udlændingeloven til opfyldelse af  

 Schengenkonventionens artikel 5, stk. 1, litra c, jf. artikel 5,  

 stk. 2, hvorefter en tredjelandsstatsborger ved indrejse i de  

 kontraherende parters område (Schengenlandene) skal nægtes  

 indrejse, hvis den pågældende ikke er i besiddelse af de  

 nødvendige midler til sit underhold både med hensyn til hele det  

 påtænkte ophold og til hjemrejsen til hjemlandet eller til  

 gennemrejse til et tredjeland, hvor den pågældende er sikret  

 indrejse, eller ikke er i stand til på lovlig vis at erhverve sig disse  

 midler.
Der henvises til lovforslagets § 1, nr. 4, og  

 bemærkningerne hertil og afsnit 6.
Lovforslaget indeholder endvidere en præcisering af betingelserne  

 for udstedelse af visum ved grænsen i overensstemmelse med  

 gældende EU-regulering.
Der henvises til lovforslagets § 1, nr.  

 33, og bemærkningerne hertil.
 Herudover indeholder lovforslaget ikke EU-retlige aspekter.
Bemærkninger til lovforslagets  

 enkelte bestemmelser Til § 1 Til nr. 1 Efter den gældende bestemmelse i  

 udlændingelovens § 9 b, stk. 2, 1. pkt., kan ansøgning  

 om humanitær opholdstilladelse kun indgives af udlændinge, der  

 opholder sig her i landet.
Som anført i lovforslagets almindelige  

 bemærkninger, afsnit 4, er det kun asylansøgere, der efter  

 forarbejderne til udlændingelovens § 9 b har mulighed for at  

 ansøge om humanitær opholdstilladelse.
Således  

 administreres bestemmelsen også af Integrationsministeriet.
 Den gældende praksis vedrørende  

 sagsbehandlingen af ansøgninger om humanitær opholdstilladelse  

 indebærer, at ansøgning herom alene kan indgives af  

 udlændinge, der er registrerede som asylansøgere, jf.  

 udlændingelovens § 48 e, stk. 1, dvs. asylansøgere,  

 der får en ansøgning om opholdstilladelse efter  

 udlændingelovens § 7 (asyl) behandlet her i landet, og som har  

 fået endeligt afslag på ansøgningen om asyl enten af  

 Udlændingestyrelsen i medfør af udlændingelovens § 53  

 b, stk. 1 (åbenbart grundløs-proceduren), eller af  

 Flygtningenævnet.
Udlændinge, der ikke er registrerede som  

 asylansøgere, og som ikke har fået endeligt afslag på en  

 ansøgning om asyl, kan ikke indgive og få realitetsbehandlet en  

 ansøgning om humanitær opholdstilladelse.
Det betyder, at f.eks.  

 udlændinge, der befinder sig i afvisningsposition, fordi der endnu ikke  

 er taget stilling til, om deres asylansøgning skal behandles her i  

 landet, udlændinge, der slet ikke har ansøgt om asyl, og  

 udlændinge, der har fået inddraget eller nægtet  

 forlængelse af en opholdstilladelse som flygtning, ikke kan indgive og  

 få realitetsbehandlet en ansøgning om humanitær  

 opholdstilladelse.
For udlændinge, der har fået inddraget eller  

 nægtet forlængelse af en opholdstilladelse som flygtning,  

 gælder imidlertid, at der ved afgørelsen om inddragelse eller  

 forlængelse er taget stilling til, hvorvidt de humanitære hensyn  

 i udlændingelovens § 26, stk. 1, bør føre til,  

 at udlændingen bevarer sin opholdstilladelse.
Udlændingen har  

 endvidere mulighed for at anmode asylmyndighederne om genoptagelse af  

 inddragelses- eller forlængelsessagen, hvis der er særlige  

 omstændigheder af humanitær karakter, som kan føre til en  

 ændret vurdering af sagen.
Asylmyndighederne tager i den forbindelse  

 stilling til, hvorvidt anmodningen om genoptagelse kan tillægges  

 opsættende virkning med hensyn til udrejsefristen.
Med den foreslåede ændring af § 9 b,  

 stk. 2, 1. pkt., præciseres det i overensstemmelse med  

 gældende praksis, at alene udlændinge, der opholder sig her i  

 landet og er registrerede som asylansøgere efter  

 udlændingelovens § 48 e, stk. 1, og som er meddelt afslag  

 på en ansøgning om opholdstilladelse efter  

 udlændingelovens § 7, kan indgive ansøgning om  

 humanitær opholdstilladelse.
Det foreslås i den forbindelse  

 endvidere, at de nævnte udlændinge kan indgive ansøgning  

 om humanitær opholdstilladelse, når de pågældende er  

 meddelt afslag på en ansøgning om opholdstilladelse efter  

 udlændingelovens § 7 af Udlændingestyrelsen, uanset om  

 styrelsens afslag er meddelt i normalprocedure, dvs. med automatisk  

 påklage til Flygtningenævnet.
 Den foreslåede bestemmelse indebærer, at de  

 udlændinge, der ikke hidtil har kunnet indgive og få  

 realitetsbehandlet en ansøgning om humanitær opholdstilladelse,  

 jf. ovenfor, heller ikke efter den foreslåede bestemmelse vil kunne  

 indgive og få realitetsbehandlet en sådan ansøgning.
Hidtil har det alene været udlændinge, der har  

 fået meddelt afslag på en ansøgning om asyl af  

 Udlændingestyrelsen i åbenbart grundløs-proceduren, der  

 har kunnet indgive og få realitetsbehandlet en ansøgning om  

 humanitær opholdstilladelse allerede efter styrelsens afgørelse  

 i asylsagen.
Udlændinge, der af Udlændingestyrelsen har  

 fået afslag på en ansøgning om asyl i normalprocedure, har  

 først kunnet indgive og få realitetsbehandlet en  

 ansøgning om humanitær opholdstilladelse efter, at  

 Flygtningenævnet har stadfæstet styrelsens afgørelse.
 Som anført i lovforslagets almindelige  

 bemærkninger, afsnit 4, foreslås det, at sagsbehandlingen af  

 ansøgninger om humanitær opholdstilladelse fremrykkes for  

 udlændinge, hvis ansøgning om asyl behandles i  

 normalprocedure.
Det foreslås på den baggrund i § 9 b,  

 stk. 2, 1. pkt., at ansøgning om humanitær  

 opholdstilladelse kan indgives, når Udlændingestyrelsen har  

 meddelt afslag på en ansøgning om asyl.
Ansøgningen om  

 humanitær opholdstilladelse vil hermed blive behandlet samtidig med  

 Flygtningenævnets behandling af asylsagen.
 Også udlændinge, der meddeles afslag på  

 en ansøgning om asyl af Udlændingestyrelsen i normalprocedure,  

 og som herefter frafalder klagen til Flygtningenævnet, vil kunne  

 få realitetsbehandlet en ansøgning om humanitær  

 opholdstilladelse.
 Har en udlænding indgivet ansøgning om  

 humanitær opholdstilladelse, og meddeles udlændingen asyl i  

 Flygtningenævnet, førend Integrationsministeriet har truffet  

 afgørelse i sagen om humanitær opholdstilladelse, vil  

 ministeriet anse ansøgningen om humanitær opholdstilladelse for  

 bortfaldet, idet der i så fald ikke længere er væsentlige  

 hensyn af humanitær karakter, der afgørende taler for at  

 imødekomme ansøgningen, jf. udlændingelovens § 9 b,  

 stk. 1. Udlændingen vil således ikke kunne fastholde sin  

 ansøgning om humanitær opholdstilladelse.
 Har en udlænding indgivet ansøgning om  

 humanitær opholdstilladelse, og meddeles udlændingen afslag  

 på ansøgning om asyl i Flygtningenævnet, førend  

 Integrationsministeriet har truffet afgørelse i sagen om  

 humanitær opholdstilladelse, vil ministeriet fortsætte  

 behandlingen af ansøgningen om humanitær opholdstilladelse.
Meddeles udlændingen humanitær  

 opholdstilladelse af Integrationsministeriet, førend  

 Flygtningenævnet har truffet afgørelse i asylsagen,  

 forudsættes det, at nævnet fortsætter behandlingen af  

 asylsagen, medmindre udlændingen frafalder asylansøgningen.  

 Meddeler Flygtningenævnet herefter udlændingen asyl, bevarer den  

 pågældende begge opholdstilladelser.
Meddeler  

 Flygtningenævnet udlændingen afslag på ansøgningen  

 om asyl, bibeholder udlændingen den meddelte humanitære  

 opholdstilladelse.
Efter udlændingelovens § 55, stk. 1,  

 beskikkes en advokat af Flygtningenævnet til at varetage  

 udlændingens interesser i forbindelse med behandlingen af asylsagen i  

 nævnet.
Det fremgår i den forbindelse af udlændingelovens  

 § 58, stk. 1, at der gælder samme regler for salær og  

 godtgørelse for udlæg til advokater, der beskikkes af  

 Flygtningenævnet, som i tilfælde, hvor der er meddelt fri proces.  

 Beskikkelsen omfatter kun det arbejde, som advokaten udfører i  

 forbindelse med asylsagens behandling i Flygtningenævnet.
Har advokaten  

 udført arbejde i forbindelse med asylsagens behandling i  

 Udlændingestyrelsen, kan dette arbejde således ikke honoreres.  

 Som udgangspunkt kan advokaten heller ikke honoreres for arbejde, der er  

 udført, efter at Flygtningenævnet har meddelt afslag på en  

 ansøgning om asyl.
Flygtningenævnet har imidlertid i praksis  

 fundet i medfør af udlændingelovens § 58, stk. 1, jf.  

 § 55, stk. 1, efter en konkret vurdering af arbejdets relevans og  

 omfang at kunne honorere op til en times arbejde i forbindelse med en  

 ansøgning om humanitær opholdstilladelse, der indgives i  

 umiddelbar forlængelse af nævnets behandling af asylsagen.
Der  

 henvises herved til Flygtningenævnets formandskabs 10. beretning for  

 2001, s. 48.
Det forudsættes, at denne praksis ophører,  

 når sagsbehandlingen af ansøgninger om humanitær  

 opholdstilladelse fremrykkes, således at ansøgning herom kan  

 indgives allerede efter Udlændingestyrelsens afslag på en  

 ansøgning om asyl, også når asylsagen er afgjort i  

 normalprocedure.
Der vil således ikke være adgang til  

 advokatbeskikkelse i forbindelse med den foreslåede  

 sagsbehandlingsprocedure for ansøgninger om humanitær  

 opholdstilladelse.
Det bemærkes i den forbindelse, at det   som  

 anført i lovforslagets almindelige bemærkninger, afsnit 4  

 forudsættes, at udlændingen i forbindelse med meddelelsen af  

 Udlændingestyrelsens afslag på en ansøgning om asyl  

 modtager skriftlig vejledning om muligheden for at ansøge om  

 humanitær opholdstilladelse.
 Bestemmelsen forudsættes i øvrigt  

 administreret i overensstemmelse med gældende praksis.
Til nr. 2 Efter den foreslåede bestemmelse i § 18  

 bortfalder retten til ophold her i landet, når der af  

 forsørgelsesmæssige grunde er truffet afgørelse om, at en  

 udlænding, der ikke har de fornødne midler til sit underhold,  

 skal hjemsendes.
 Den foreslåede bestemmelse indebærer en  

 præcisering af ordlyden i den gældende bestemmelse i  

 udlændingelovens § 18, hvorefter en opholdstilladelse bortfalder,  

 når der af forsørgelsesmæssige grunde er truffet  

 afgørelse om, at en udlænding, der ikke har de fornødne  

 midler til sit underhold, skal hjemsendes.
Efter § 3, stk. 4, i lov om aktiv socialpolitik  

 træffer de sociale myndigheder afgørelse om, hvorvidt en  

 udlænding, der får behov for vedvarende hjælp, skal  

 hjemsendes.
Ved vedvarende hjælp forstås hjælp til  

 forsørgelse, der er ydet mere end ½ år eller må  

 påregnes at ville vare mere end ½ år, jf. § 3, stk. 3,  

 i lov om aktiv socialpolitik.
De sociale myndigheder kan dog ikke  

 træffe afgørelse om hjemsendelse af en udlænding, der er  

 statsborger i en EU/EØS-medlemsstat og efter fællesskabsretlige  

 regler har ret til forsørgelse fra de danske myndigheder, eller om  

 hjemsendelse af et familiemedlem til en sådan person, som efter  

 fællesskabsretlige regler har ret til forsørgelse fra de danske  

 myndigheder.
Sådanne personer vil således ikke kunne hjemsendes  

 efter de foreslåede regler, selv om de ikke kan forsørge sig  

 selv.
Der kan heller ikke træffes afgørelse om  

 hjemsendelse af en udlænding, hvis dette følger af aftale med  

 andre stater eller internationale organisationer.
Endvidere kan de sociale  

 myndigheder ikke træffe afgørelse om hjemsendelse af en  

 udlænding, som med henblik på varigt ophold lovligt har boet her  

 i landet i mere end de sidste 7 år eller   for personer, der er  

 omfattet af den nordiske konvention om social bistand og sociale tjenester  

 de sidste 3 år.
Endelig kan personer, der er omfattet af den  

 europæiske konvention om social og sundhedsmæssig hjælp af  

 11. december 1953 kun hjemsendes i henhold til bestemmelserne i denne  

 konvention.
 Bestemmelsen i udlændingelovens § 18  

 indebærer, at en opholdstilladelse bortfalder ex lege, når de  

 sociale myndigheder har truffet afgørelse om hjemsendelse.  

 Udlændingemyndighederne har således ingen indflydelse på,  

 hvorvidt der indtræder bortfald.
 Det forhold, at opholdstilladelsen bortfalder ex lege,  

 indebærer, at udlændingemyndighederne indstiller behandlingen af  

 en eventuel verserende sag om inddragelse eller nægtelse af  

 forlængelse af den pågældende opholdstilladelse, herunder  

 indstiller behandlingen af en eventuel klage over en afgørelse  

 vedrørende inddragelse eller nægtelse af forlængelse af  

 opholdstilladelsen.
 Efter sin ordlyd har den gældende bestemmelse i  

 udlændingelovens § 18 alene direkte betydning for  

 udlændinge, der er meddelt opholdstilladelse.
 Indenrigsministeriet (i dag Integrationsministeriet) har  

 imidlertid antaget, at bestemmelsen tillige har virkning for  

 udlændinge, der har ret til ophold her i landet uden en sådan  

 tilladelse, herunder f.eks. nordiske statsborgere, der efter  

 udlændingelovens § 1 har ret til ophold her i landet uden  

 opholdstilladelse.
Højesteret har ved dom af 31. maj 2001 (UfR  

 2001.1875 H) tiltrådt denne retsopfattelse.
Det følger  

 således af dommen, som omhandlede en nordisk statsborger, der var  

 fritaget for opholdstilladelse, jf. udlændingelovens § 1, at der  

 efter formålet med og forarbejderne til bestemmelsen i  

 udlændingelovens § 18   jf. betænkning nr. 968/1982, s.  

 25-26, 37-39 og 154-155   ikke er grundlag for at antage, at der skulle  

 gælde en anden ordning for nordiske statsborgere, der efter  

 udlændingelovens § 1 har ret til ophold her i landet uden  

 opholdstilladelse, end for udlændinge, der er meddelt  

 opholdstilladelse.
Udlændingelovens § 1 må på denne  

 baggrund forstås med forbehold for tilfælde, hvor der i henhold  

 til § 3, stk. 4, i lov om aktiv socialpolitik er truffet  

 afgørelse om hjemsendelse.
 Med henblik på i fremtiden at undgå tvivl om  

 rækkevidden af bestemmelsen i § 18 foreslås bestemmelsens  

 ordlyd justeret i overensstemmelse med Indenrigsministeriets (i dag  

 Integrationsministeriets) af Højesteret tiltrådte  

 retsopfattelse, således at det præciseres, at ikke alene den  

 opholdsret, som tilkommer en person, der er meddelt opholdstilladelse, men  

 også den opholdsret, som tilkommer en person, der har ret til ophold  

 her i landet uden en sådan tilladelse, bortfalder, når der af  

 forsørgelsesmæssige grunde er truffet afgørelse om, at en  

 udlænding, der ikke har de fornødne midler til sit underhold,  

 skal hjemsendes.
 Det bemærkes i den forbindelse, at en  

 udlænding, der efter reglerne i kapitlerne 1 og 3-5 a i  

 udlændingeloven, herunder § 18, ikke har ret til at opholde sig  

 her i landet, skal udrejse, og at politiet, dersom udlændingen ikke  

 udrejser frivilligt, drager omsorg for udrejsen, jf. udlændingelovens  

 § 30, stk. 1 og 2, 1. pkt.
Til nr. 3 Der er tale om en lovteknisk ændring.
Til nr. 4 Efter den gældende bestemmelse i  

 udlændingelovens § 28, stk. 1, nr. 5, 1. pkt., kan en  

 udlænding, der ikke har opholdstilladelse her i landet, og en nordisk  

 statsborger, der ikke har fast bopæl her i landet, afvises ved  

 indrejsen fra et land, der ikke er tilsluttet Schengenkonventionen, hvis den  

 pågældende udlænding ikke har de nødvendige midler  

 til sit underhold her i landet og til hjemrejsen og ikke er i stand til  

 på lovlig vis at erhverve disse midler.
 Det følger imidlertid af Schengenkonventionens  

 artikel 5, stk. 1, litra c, jf. artikel 5, stk. 2, at en  

 tredjelandsstatsborger ved indrejse i de kontraherende parters område  

 (Schengenlandene) skal nægtes indrejse, hvis den pågældende  

 ikke er i besiddelse af de nødvendige midler til sit underhold  

 både med hensyn til hele det påtænkte ophold og til  

 hjemrejsen til hjemlandet eller til gennemrejse til et tredjeland, hvor den  

 pågældende er sikret indrejse, eller ikke er i stand til på  

 lovlig vis at erhverve sig disse midler.
 Det foreslås på den baggrund i § 28,  

 stk. 1, nr. 5, 1. pkt., at en udlænding, der ikke har  

 opholdstilladelse her i landet, og en nordisk statsborger, som ikke har fast  

 bopæl her i landet, kan afvises ved indrejsen fra et land, der ikke er  

 tilsluttet Schengenkonventionen, hvis udlændingen ikke har de  

 nødvendige midler til sit underhold både med hensyn til hele det  

 påtænkte ophold i Schengenlandene og til enten hjemrejsen eller  

 gennemrejsen til et land, der ikke er tilsluttet Schengenkonventionen, og  

 hvor den pågældende er sikret indrejse, og ikke er i stand til  

 på lovlig vis at erhverve disse midler.
Udlændingen skal således ikke alene have  

 midler til opholdet i Danmark, men også til et eventuelt  

 efterfølgende ophold i Schengenområdet og til hjemrejsen eller  

 til gennemrejse til et land, der ikke er tilsluttet Schengenkonventionen, og  

 hvor den pågældende er sikret indrejse.
Er udlændingen ikke  

 i besiddelse af sådanne midler, skal den pågældende kunne  

 erhverve dem lovligt.
 Indrejsebetingelsen i § 28, stk. 1, nr. 5, 1.  

 pkt., gælder dog ikke for udlændinge, som er omfattet af  

 udlændingelovens § 2, stk. 1 eller 2  

 (EU/EØS-statsborgere samt udlændinge, der er omfattet af  

 EU-rettens regler), jf. udlændingelovens § 28, stk. 1, nr. 5,  

 2. pkt.
 Den foreslåede ændring af § 28,  

 stk. 1, nr. 5, 1. pkt., betyder, at en udlænding, der er  

 statsborger i et land, der ikke er tilsluttet Schengenkonventionen eller De  

 Europæiske Fællesskaber, som udgangspunkt skal afvises ved  

 indrejsen fra et land, der ikke er tilsluttet Schengenkonventionen, hvis den  

 pågældende ikke har de nødvendige midler til sit underhold  

 både med hensyn til hele det påtænkte ophold i  

 Schengenlandene og til enten hjemrejsen eller gennemrejsen til et land, der  

 ikke er tilsluttet Schengenkonventionen, og hvor den pågældende  

 er sikret indrejse, og ikke er i stand til på lovlig vis at erhverve  

 disse midler, jf. udlændingelovens § 28, stk. 2.
Efter Schengenkonventionens regelsæt skal de enkelte  

 Schengenlande årligt fastsætte vejledende  

 beløbsgrænser for vurderingen af, om udlændingen er i  

 besiddelse af de nødvendige midler til sit underhold m.v.
De  

 vejledende beløb, som fastsættes under henvisning til de  

 gennemsnitlige priser for indlogering og forplejning, indberettes til  

 Rådssekretariatet.
Det danske vejledende beløb fastsættes efter  

 fast praksis af Rigspolitichefen.
Beløbet er for tiden fastsat til 300  

 kr. pr. døgn.
Det fastsatte beløb er imidlertid alene  

 vejledende, idet der i hvert enkelt tilfælde skal udøves et  

 konkret skøn ud fra udlændingens økonomiske forhold  

 sammenholdt med udlændingens muligheder for logi og hjemrejse.
 Afgørelse om afvisning ved indrejsen træffes  

 af vedkommende politimester eller politidirektøren og kan  

 påklages til integrationsministeren, jf. udlændingelovens  

 § 48. Afgørelse om afvisning efter indrejsen træffes af  

 Udlændingestyrelsen og kan påklages til integrationsministeren,  

 jf. udlændingelovens § 46, stk. 1 og 2.
Til nr. 5 Efter den gældende bestemmelse i  

 udlændingelovens § 33, stk. 2, 2. pkt., fastsættes  

 udrejsefristen til straks ved fastsættelse af en ny udrejsefrist, hvis  

 der er meddelt opsættende virkning med hensyn til udrejsefristen, efter  

 at Udlændingestyrelsen i medfør af udlændingelovens  

 § 53 b, stk. 1 (åbenbart grundløs-proceduren), eller  

 Flygtningenævnet har meddelt afslag på en ansøgning om  

 opholdstilladelse efter udlændingelovens § 7 (asyl).
 Det betyder, at udrejsefristen i alle tilfælde  

 fastsættes til straks i forbindelse med et afslag på en  

 ansøgning om humanitær opholdstilladelse, hvis  

 ansøgningen har haft opsættende virkning med hensyn til den  

 udrejsefrist, der er fastsat ved afslaget på ansøgningen om  

 asyl.
 Efter de gældende regler kan kun  

 asylansøgere, der er meddelt endeligt afslag på en  

 ansøgning om asyl, indgive ansøgning om humanitær  

 opholdstilladelse.
 Som anført i lovforslagets almindelige  

 bemærkninger, afsnit 4, og den foreslåede bestemmelse i § 9  

 b, stk. 2, 1. pkt., jf. lovforslagets § 1, nr. 1, og  

 bemærkningerne hertil, foreslås det, at ansøgning om  

 humanitær opholdstilladelse skal kunne indgives allerede efter, at  

 Udlændingestyrelsen har meddelt afslag på en ansøgning om  

 asyl i normalprocedure, dvs. med automatisk påklage til  

 Flygtningenævnet.
 Endvidere foreslås det, at en ansøgning om  

 humanitær opholdstilladelse kun tillægges opsættende  

 virkning med hensyn til udrejsefristen, hvis ansøgningen indgives  

 inden 15 dage efter meddelelsen af Udlændingestyrelsens afslag på  

 en ansøgning om asyl, jf. lovforslagets § 1, nr. 6.
Det sædvanlige sagsbehandlingsforløb for en  

 ansøgning om humanitær opholdstilladelse fra en udlænding,  

 der får behandlet sin asylsag i normalprocedure, vil herefter  

 være, at ansøgningen indgives inden 15 dage efter  

 Udlændingestyrelsens afslag på en ansøgning om asyl,  

 således at ansøgningen tillægges opsættende virkning  

 med hensyn til udrejsefristen, og at Integrationsministeriet træffer  

 afgørelse vedrørende ansøgningen om humanitær  

 opholdstilladelse, inden Flygtningenævnet træffer  

 afgørelse i asylsagen.
Meddeler Integrationsministeriet afslag  

 på ansøgningen om humanitær opholdstilladelse, inden  

 Flygtningenævnet træffer afgørelse i asylsagen,  

 fastsætter ministeriet ingen udrejsefrist, men pålægger  

 udlændingen at udrejse i overensstemmelse med den udrejsefrist, som  

 nævnet fastsætter i tilfælde af afslag på  

 ansøgningen om asyl.
Begrundelsen herfor er, at udlændingen har  

 ret til at opholde sig her i landet under Flygtningenævnets behandling  

 af asylsagen.
 Træffer Integrationsministeriet først  

 afgørelse vedrørende en ansøgning om humanitær  

 opholdstilladelse, der har opsættende virkning med hensyn til  

 udrejsefristen, efter at Flygtningenævnet har meddelt afslag på  

 en ansøgning om asyl, bør udrejsefristen som i dag  

 fastsættes til straks, uanset at der er meddelt opsættende  

 virkning med hensyn til udrejsefristen forud for nævnets  

 afgørelse i asylsagen.
Som konsekvens heraf foreslås det, at det  

 fastslås udtrykkeligt i bestemmelsen i § 33, stk. 2, 2.  

 pkt., at udrejsefristen fastsættes til straks, hvis en  

 ansøgning om humanitær opholdstilladelse efter loven har eller  

 af ganske særlige grunde er blevet tillagt opsættende virkning  

 med hensyn til udrejsefristen, og udrejsefristen først  

 fastsættes, efter at Flygtningenævnet har meddelt afslag på  

 en ansøgning om asyl.
Herved sikres det, at en udrejsefrist, der  

 fastsættes efter et endeligt afslag på asyl, som hidtil altid  

 fastsættes til straks.
 Bestemmelsen forudsættes i øvrigt  

 administreret i overensstemmelse med gældende praksis.
Til nr. 6 Efter den gældende bestemmelse i  

 udlændingelovens § 33, stk. 4, 1. pkt., har en  

 ansøgning om humanitær opholdstilladelse opsættende  

 virkning med hensyn til udrejsefristen, hvis ansøgningen indgives i  

 tilknytning til forkyndelsen for udlændingen af udrejsefristen i  

 forbindelse med et afslag på en ansøgning om opholdstilladelse  

 efter udlændingelovens § 7 (asyl).
 Det følger heraf, at udlændinge, der af  

 Udlændingestyrelsen meddeles afslag på en ansøgning om  

 asyl i medfør af udlændingelovens § 53 b, stk. 1  

 (åbenbart grundløs-proceduren), og udlændinge, der  

 meddeles afslag på en ansøgning om asyl af  

 Flygtningenævnet, skal indgive ansøgning om humanitær  

 opholdstilladelse i tilknytning til forkyndelsen af asylafslaget, hvis  

 ansøgningen efter loven skal have opsættende virkning med hensyn  

 til udrejsefristen.
 Som anført i lovforslagets almindelige  

 bemærkninger, afsnit 4, og i den foreslåede bestemmelse i  

 § 9 b, stk. 2, 1. pkt., jf. herved lovforslagets § 1, nr. 1,  

 og bemærkningerne hertil, foreslås det, at ansøgning om  

 humanitær opholdstilladelse skal kunne indgives allerede efter, at  

 Udlændingestyrelsen har meddelt afslag på en ansøgning om  

 asyl i normalprocedure, dvs. med automatisk påklage til  

 Flygtningenævnet, med henblik på, at ansøgningen om  

 humanitær opholdstilladelse kan behandles sideløbende med  

 Flygtningenævnets behandling af asylsagen.
 Det foreslås i den forbindelse i § 33,  

 stk. 4, 1. pkt., at en ansøgning om humanitær  

 opholdstilladelse har opsættende virkning med hensyn til  

 udrejsefristen, hvis ansøgningen indgives inden 15 dage efter, at  

 Udlændingestyrelsen har meddelt afslag på en ansøgning om  

 opholdstilladelse efter udlændingelovens § 7. Fristen gælder  

 alene for indgivelse af ansøgning om humanitær opholdstilladelse  

 fra udlændinge, der er meddelt afslag på asyl af  

 Udlændingestyrelsen i normalprocedure.
 Den foreslåede frist tilskynder udlændingen  

 til at indgive en eventuel ansøgning om humanitær  

 opholdstilladelse inden for et kort tidsrum efter Udlændingestyrelsens  

 afslag på en ansøgning om asyl i 1. instans, således at  

 ansøgningen kan behandles sideløbende med  

 Flygtningenævnets behandling af asylsagen.
Når Udlændingestyrelsen meddeler afslag  

 på en ansøgning om asyl i normalprocedure, sender styrelsen som  

 udgangspunkt afgørelsen på dansk vedhæftet en kortfattet  

 beskrivelse af indholdet og retsvirkningerne heraf på  

 udlændingens eget sprog eller et sprog, som udlændingen  

 forstår.
Udlændingestyrelsen sender afgørelsen med bilag  

 til udlændingen som almindeligt brev, og dette formodes at være  

 kommet frem til udlændingen dagen efter afsendelsen.
Herefter sender  

 Udlændingestyrelsen afgørelsen til oversættelse, og efter  

 modtagelsen af oversættelsen sendes denne til udlændingen.
 Det forudsættes, at den vejledning om  

 humanitær opholdstilladelse, som er omtalt i lovforslagets almindelige  

 bemærkninger, afsnit 4, vil blive sendt samtidig med afgørelsen  

 på dansk med bilag.
På den baggrund vil beregningen af starttidspunktet  

 for 15-dages-fristen   når Udlændingestyrelsen har sendt  

 afgørelsen på dansk med bilag pr. post   være  

 således, at den første dag af 15-dages-fristen er anden  

 arbejdsdag efter dateringen af Udlændingestyrelsens afgørelse.  

 Herved tages højde for eventuel forsinkelse i postafsendelse eller  

 -omdeling.
Er Udlændingestyrelsens afgørelse f.eks. dateret den  

 1. februar, vil første dag i 15-dages-fristen være den 3.  

 februar.
Er den 3. februar en lørdag, søndag eller helligdag,  

 rykkes den første dag i 15-dages-fristen til den førstkommende  

 arbejdsdag herefter.
I visse tilfælde forkyndes  

 Udlændingestyrelsens afslag på ansøgningen om asyl for  

 udlændingen, når sagen er behandlet i normalprocedure.
Er  

 afslaget forkyndt for udlændingen, regnes starttidspunktet for  

 15-dages-fristen fra den første arbejdsdag efter forkyndelsen.
 Kan udlændingen dokumentere først at have  

 modtaget Udlændingestyrelsens afgørelse på dansk med bilag  

 på et senere tidspunkt end den anden arbejdsdag efter dateringen,  

 beregnes starttidspunktet for 15-dages-fristen fra den første  

 arbejdsdag efter udlændingens modtagelse af afgørelsen.
Ansøgningen om humanitær opholdstilladelse  

 skal være kommet frem til Integrationsministeriet senest ved kontortids  

 ophør på 15. dagen for at have opsættende virkning med  

 hensyn til udrejsefristen, jf. den foreslåede bestemmelse i § 33,  

 stk. 4, 1. pkt.
Det afgøres efter hidtidig praksis, om  

 ansøgningen er kommet rettidigt frem til Integrationsministeriet.
Er ansøgningen om humanitær opholdstilladelse  

 ikke indgivet rettidigt efter den foreslåede bestemmelse i § 33,  

 stk. 4, 1. pkt., har ansøgningen ikke opsættende virkning  

 efter loven.
Der vil dog, som hidtil, være mulighed for, at  

 ansøgningen kan tillægges opsættende virkning, hvis  

 særlige grunde taler derfor, jf. den foreslåede bestemmelse i  

 § 33, stk. 4, 3. pkt.
Efter den foreslåede bestemmelse i § 33,  

 stk. 4, 2. pkt., videreføres den hidtil gældende  

 bestemmelse i udlændingelovens § 33, stk. 4, 1. pkt.,  

 vedrørende udlændinge, der meddeles afslag på en  

 ansøgning om asyl af Udlændingestyrelsen i åbenbart  

 grundløs-proceduren.
Sådanne udlændinge skal som hidtil  

 indgive ansøgning om humanitær opholdstilladelse i tilknytning  

 til forkyndelsen af afslaget på ansøgningen om asyl og den i  

 forbindelse hermed fastsatte udrejsefrist, hvis ansøgningen om  

 humanitær opholdstilladelse skal have opsættende virkning efter  

 loven.
Den foreslåede bestemmelse i § 33,  

 stk. 4, 3. pkt., viderefører den hidtil gældende  

 bestemmelse i udlændingelovens § 33, stk. 4, 2. pkt., om, at  

 en ansøgning om humanitær opholdstilladelse, der indgives  

 på et senere tidspunkt end de i udlændingelovens § 33,  

 stk. 4, 1. og 2. pkt., nævnte tidspunkter, ikke har  

 opsættende virkning efter loven, medmindre ganske særlige grunde  

 taler derfor.
Det vil som hidtil have undtagelsens karakter, at der gives  

 opsættende virkning med hensyn til udrejsefristen, hvis  

 ansøgningen om humanitær opholdstilladelse ikke indgives  

 rettidigt.
Som eksempel på, hvornår der kan gives  

 opsættende virkning med hensyn til udrejsefristen efter bestemmelsen  

 kan nævnes tilfælde, hvor ansøgningen er indgivet for sent  

 på grund af dokumenterbare undskyldelige forhold hos udlændingen  

 (eksempelvis indlæggelse på hospital), eller hvor det ud fra det  

 i ansøgningen anførte umiddelbart kan konstateres, at der er en  

 overvejende sandsynlighed for, at sagsbehandlingen vil resultere i meddelelse  

 af humanitær opholdstilladelse.
Har en ansøgning om humanitær  

 opholdstilladelse ikke opsættende virkning med hensyn til  

 udrejsefristen efter den foreslåede bestemmelse i § 33,  

 stk. 4, skal udlændingen udrejse af landet, hvis  

 Flygtningenævnet meddeler afslag på ansøgningen om asyl,  

 uanset at Integrationsministeriet ikke måtte have færdigbehandlet  

 ansøgningen om humanitær opholdstilladelse.
Det forventes dog,  

 at Integrationsministeriet normalt træffer afgørelse  

 vedrørende ansøgningen om humanitær opholdstilladelse,  

 inden Flygtningenævnets afgørelse i asylsagen, medmindre  

 ansøgningen om humanitær opholdstilladelse indgives kort tid  

 før asylsagens behandling i nævnet.
 Bestemmelsen forudsættes i øvrigt  

 administreret i overensstemmelse med gældende praksis.
Til nr. 7 Efter den gældende bestemmelse i  

 udlændingelovens § 33, stk. 6, har indbringelse af et afslag  

 på en ansøgning om humanitær opholdstilladelse for  

 Folketingets Ombudsmand ikke opsættende virkning med hensyn til  

 udrejsefristen, hvis indbringelsen må anses for åbenlyst  

 ubegrundet, eller udlændingens udrejsefrist er overskredet.
 Det følger af den gældende bestemmelse i  

 udlændingelovens § 33, stk. 2, 2. pkt., at udrejsefristen  

 skal fastsættes til straks ved afslag på en ansøgning om  

 humanitær opholdstilladelse, hvis ansøgningen har haft  

 opsættende virkning med hensyn til udrejsefristen.
 Det betyder i praksis, at et afslag på en  

 ansøgning om humanitær opholdstilladelse skal indbringes for  

 Folketingets Ombudsmand i tilknytning til meddelelsen af afslaget, hvis  

 indbringelsen skal have opsættende virkning med hensyn til  

 udrejsefristen.
 Som anført i lovforslagets § 1, nr. 6,  

 foreslås det, at en ansøgning om humanitær  

 opholdstilladelse tillægges opsættende virkning med hensyn til  

 udrejsefristen, hvis ansøgningen indgives inden 15 dage efter  

 Udlændingestyrelsens afslag på en ansøgning om  

 opholdstilladelse efter udlændingelovens § 7 (asyl) i  

 normalprocedure, dvs. med automatisk påklage til  

 Flygtningenævnet.
 På den baggrund foreslås det, at bestemmelsen  

 i § 33, stk. 6, ændres, således at det  

 afgørende for, om indbringelsen for Folketingets Ombudsmand af et  

 afslag på en ansøgning om humanitær opholdstilladelse har  

 opsættende virkning med hensyn til udrejsefristen, er, om indbringelsen  

 sker i tilknytning til meddelelsen af afslaget.
 Ændringen indebærer, at også  

 udlændinge, der meddeles afslag på en ansøgning om  

 humanitær opholdstilladelse inden Flygtningenævnets  

 afgørelse vedrørende ansøgningen om asyl, og hvor der  

 derfor ikke af ministeriet fastsættes en udrejsefrist, jf. herved  

 bemærkningerne til lovforslagets § 1, nr. 5, skal indbringe  

 afslaget på ansøgningen om humanitær opholdstilladelse for  

 Folketingets Ombudsmand i tilknytning til meddelelsen af afslaget, hvis  

 indbringelsen skal have opsættende virkning med hensyn til den af  

 Flygtningenævnet senere fastsatte udrejsefrist.
 Bestemmelsen forudsættes i øvrigt  

 administreret i overensstemmelse med gældende praksis.
Til nr. 8 Efter udlændingelovens § 34, stk. 2, kan  

 politiet, hvis det skønnes hensigtsmæssigt for at sikre  

 udlændingens tilstedeværelse, bestemme, at en udlænding  

 skal give møde hos politiet på nærmere angivne tidspunkter  

 (meldepligt), såfremt udlændingen er omfattet af en af  

 bestemmelserne i § 34, stk. 2, nr. 1-5.
 Der kan således pålægges meldepligt,  

 f.eks. hvis en udlænding indgiver ansøgning om opholdstilladelse  

 efter udlændingelovens § 7 (asyl) og ikke medvirker til sagens  

 oplysning, eller hvis politiet drager omsorg for udlændingens udrejse  

 og udlændingen ikke medvirker hertil.
Det fremgår af forarbejderne til  

 udlændingelovens § 34, stk. 2, at bestemmelsen blev indsat  

 med henblik på at gøre det så lidt attraktivt som muligt  

 for udlændinge, hvis ansøgning om opholdstilladelse er under  

 behandling, at modvirke sagens oplysning eller at forstyrre driften af det  

 indkvarteringssted, hvor udlændingen er indkvarteret.
Det fandtes  

 ligeledes vigtigt at hindre, at udlændinge, der har fået endeligt  

 afslag på en ansøgning om opholdstilladelse, modvirker  

 udsendelse af landet.
Hensigten med ændringen var at give mulighed for  

 en systematisk anvendelse af meldepligt (om fornødent dagligt). Der  

 henvises til lovforslag nr.
L 190 af 12. marts 1997 om ændring af  

 udlændingeloven (Optagelse af fingeraftryk og personfotografi,  

 foranstaltninger over for udlændinge, der ikke medvirker til udsendelse  

 m.v., og foranstaltninger over for den, der medvirker til, at en  

 udlænding opnår opholdstilladelse ved svig, m.v.), s. 13, jf.  

 Folketingstidende 1996-97, Tillæg A, sp. 3994.
Med den nuværende ordlyd af udlændingelovens  

 § 34, stk. 2, hvorefter meldepligten kan iværksættes  

 "for at sikre udlændingens tilstedeværelse", er det i  

 princippet afgørende for, at meldepligten kan iværksættes,  

 at der er risiko for, at udlændingen forsvinder eller holder sig  

 skjult.
Bestemmelsens nuværende ordlyd findes således ikke at  

 opfylde det formål, som bestemmelsen oprindeligt havde til hensigt at  

 opfylde.
Bestemmelsen er kun blevet anvendt i ganske  

 begrænset omfang i de senere år.
Rigspolitiet har oplyst, at  

 udlændingelovens § 34, stk. 2, nr. 1-4 (blandt andet  

 tilfælde, hvor en udlænding ikke medvirker til asylsagens  

 oplysning eller ikke efterkommer Udlændingestyrelsens bestemmelse om at  

 tage ophold på et asylcenter), ikke er blevet anvendt siden 1997, og at  

 udlændingelovens § 34, stk. 2, nr. 5 (tilfælde, hvor  

 politiet drager omsorg for en udlændings udrejse, og udlændingen  

 ikke medvirker hertil), kun er blevet anvendt i ganske få  

 tilfælde i de seneste år.
Dette skal ses i sammenhæng med,  

 at der pr. 16. august 2002 var registreret 2.293 udlændinge med ophold  

 her i landet, som efter udlændingeloven skal udrejse af landet, men  

 hvor udrejse endnu ikke var sket eller udsendelse endnu ikke havde kunnet  

 gennemføres.
Heraf var der 561 udlændinge, der ikke  

 ønskede at medvirke til udrejsen.
Rigspolitichefen har oplyst, at pr.  

 5. december 2002 var 2 udlændinge pålagt meldepligt efter  

 udlændingelovens § 34, stk. 2, nr. 5.
Ved den foreslåede ændring af bestemmelsen i  

§ 34, stk. 2, præciseres politiets adgang til at  

 pålægge en udlænding meldepligt, hvis dette skønnes  

 hensigtsmæssigt for at sikre udlændingens tilstedeværelse  

 eller medvirken til sagens behandling eller udrejsen.
Det er en betingelse  

 for iværksættelse af meldepligt, at udlændingen er omfattet  

 af udlændingelovens § 34, stk. 2, nr. 1-5.
Forslaget indebærer, at det ikke nødvendigvis  

 er en betingelse for iværksættelse af meldepligten, at det sker  

 for at sikre udlændingens tilstedeværelse.
Meldepligten kan  

 således også iværksættes med henblik på at  

 motivere udlændingen til at medvirke til sagens behandling eller til  

 sin udrejse eller udsendelse af landet.
 Bestemmelsen giver   som hidtil   mulighed for en  

 systematisk anvendelse af meldepligt (om fornødent dagligt).
 Afgørelse om iværksættelse af  

 meldepligt vil som hidtil blive truffet af politiet med klageadgang til  

 Integrationsministeriet, jf. udlændingelovens § 48, 2. og 4. pkt.  

 Klagen vil ikke have opsættende virkning, jf. udlændingelovens  

 § 48, 5. pkt.
Til nr. 9 Der er tale om en lovteknisk ændring.
Til nr. 10 Efter den foreslåede bestemmelse i § 34,  

 stk. 4, kan politiet bestemme, at en udlænding, der er udvist  

 ved endelig dom, og som ikke er varetægtsfængslet efter  

 udlændingelovens § 35, skal give møde hos politiet på  

 nærmere angivne tidspunkter (meldepligt) med henblik på at sikre  

 en effektiv fuldbyrdelse af bestemmelsen om udvisning.
Efter den foreslåede bestemmelse kan politiet  

 pålægge de omhandlede udlændinge meldepligt.
Det  

 forudsættes, at politiet pålægger sådanne  

 udlændinge meldepligt som udgangspunkt hver 14. dag med henblik  

 på løbende at sikre, at politiet har kendskab til de  

 pågældendes opholdssteder.
Derved sikres det, at politiet  

 umiddelbart kan drage omsorg for udlændingens udrejse, så snart  

 der er mulighed herfor.
 Den foreslåede bestemmelse giver mulighed for efter  

 en konkret vurdering at pålægge meldepligt oftere end hver 14.  

 dag (om fornødent dagligt), ligesom den foreslåede bestemmelse  

 giver mulighed for efter en konkret vurdering at pålægge  

 sådanne udlændinge meldepligt med længere mellemrum.
 Den foreslåede bestemmelse omfatter  

 udlændinge, der er udvist med indrejseforbud ved endelig dom efter  

 udlændingelovens §§ 22-24, som har afsonet den idømte  

 straf, og som ikke er varetægtsfængslede efter  

 udlændingelovens § 35. Bestemmelsen omfatter også  

 sådanne udlændinge, der har indgivet ansøgning om  

 opholdstilladelse efter udlændingelovens § 7 (asyl), dvs. at den  

 foreslåede bestemmelse i § 34, stk. 4, finder anvendelse i  

 stedet for udlændingelovens § 34, stk. 2, nr. 5, for denne  

 persongruppe.
 Hvis den ved dom udviste udlænding opholder sig her  

 i landet på såkaldt tålt ophold, fordi udlændingen er  

 meddelt afslag på en ansøgning om asyl, men ikke kan udsendes  

 (tvangsmæssigt) af landet, jf. udlændingelovens § 31, er  

 udlændingen ikke omfattet af den foreslåede bestemmelse i  

 § 34, stk. 4, men af den gældende bestemmelse i  

 udlændingelovens § 34, stk. 3. Det medfører, at  

 udlændingen vil kunne frihedsberøves efter  

 udlændingelovens § 36, stk. 5, der bliver stk. 7, jf.  

 lovforslagets § 1, nr. 12, for ikke at efterkomme den pålagte  

 meldepligt, såfremt det er nødvendigt for at afgøre, om  

 der er opstået mulighed for udsendelse, jf. udlændingelovens  

 § 32 b.
 Afgørelse om iværksættelse af  

 meldepligt træffes af politiet med klageadgang til  

 Integrationsministeriet, jf. udlændingelovens § 48, 2. og 4. pkt.  

 Klage har ikke opsættende virkning, jf. udlændingelovens  

 § 48, 5. pkt.
 Overtrædelse af meldepligt iværksat efter den  

 foreslåede bestemmelse i § 34, stk. 4, kan straffes med  

 bøde eller under skærpende omstændigheder med  

 fængsel indtil 4 måneder, jf. udlændingelovens § 60,  

 stk. 1.
Til nr. 11 Der er tale om en lovteknisk præcisering, der  

 indebærer, at udvisning efter udlændingelovens § 25  

 også nævnes i § 36, stk. 1, 1. pkt.
Det  

 bemærkes i den forbindelse, at det følger af den gældende  

 bestemmelse i udlændingelovens § 36, stk. 1, 2. pkt., en  

 udlænding, der har fast bopæl her i landet, alene kan  

 frihedsberøves for at sikre muligheden for udvisning efter  

 udlændingelovens § 25.
Til nr. 12 Efter den foreslåede bestemmelse i § 36,  

 stk. 5, kan politiet frihedsberøve en udlænding, hvis  

 politiet drager omsorg for udlændingens udrejse, og udlændingen  

 ikke medvirker hertil, jf. udlændingelovens § 40, stk. 3, 1.  

 pkt., med henblik på at sikre, at udlændingen meddeler de  

 nødvendige oplysninger til udrejsen og medvirker til tilvejebringelsen  

 af den nødvendige rejselegitimation og visum og til udrejsen i  

 øvrigt.
 Den foreslåede bestemmelse i § 36, stk. 5,  

 skal bl.a. understøtte den foreslåede nye procedure for  

 udsendelse af afviste asylansøgere, jf. herved lovforslagets  

 almindelige bemærkninger, afsnit 2, men er dog ikke begrænset til  

 udlændinge, der har fået afslag på en ansøgning om  

 opholdstilladelse efter udlændingelovens § 7 (asyl). Den  

 foreslåede bestemmelse i § 36, stk. 5, vil kunne anvendes  

 under hele udsendelsesforløbet, dvs. fra udløbet af en fastsat  

 udrejsefrist til udlændingen udrejser eller udsendes  

 (tvangsmæssigt) af landet.
De personer, der er omfattet af den foreslåede  

 bestemmelse i § 36, stk. 5, er udlændinge, der er i  

 udsendelsesposition, og som ikke konkret medvirker til udrejsen eller en  

 udsendelse af landet.
Som anført i lovforslagets almindelige  

 bemærkninger, afsnit 2.3, vil bestemmelsen ikke kunne anvendes over for  

 udlændinge, som ikke kan udsendes (tvangsmæssigt) grundet  

 generelle udsendelseshindringer, og hvor politiet ikke kan anvise en  

 frivillig hjemrejserute.
Henvisningen til den gældende bestemmelse i  

 udlændingelovens § 40, stk. 3, 1. pkt., i den  

 foreslåede bestemmelse i § 36, stk. 5, angiver omfanget og  

 karakteren af den oplysnings- og handlepligt, der påhviler  

 udlændingen.
Den foreslåede bestemmelse giver således  

 hjemmel til, at politiet kan frihedsberøve en udlænding, der  

 ikke opfylder sin forpligtelse efter den gældende bestemmelse i  

 udlændingelovens § 40, stk. 3, 1. pkt.
Det er efter den foreslåede bestemmelse i § 36,  

 stk. 5, ikke en betingelse, at de mindre indgribende foranstaltninger  

 efter den gældende bestemmelse i udlændingelovens § 34 ikke  

 anses for tilstrækkelige til at sikre udlændingens  

 tilstedeværelse eller medvirken til udrejsen i øvrigt.
Det  

 bemærkes i den forbindelse, at hensigten med frihedsberøvelsen  

 er at motivere udlændingen til hurtigt at medvirke til udrejsen eller  

 udsendelsen med henblik på en mere effektiv effektuering af  

 udlændingemyndighedernes afgørelser om, at de  

 pågældende udlændinge ikke har ret til at opholde sig her i  

 landet og skal udrejse.
 Politiet kan således frihedsberøve en  

 udlænding efter den foreslåede bestemmelse i § 36,  

 stk. 5, hvis udlændingen konkret nægter at medvirke til at  

 afgive oplysninger, underskrive dokumenter, rette henvendelse til sit  

 hjemlands repræsentation eller lignende, hvis sådanne oplysninger  

 eller handlinger må anses for at være af væsentlig  

 betydning for politiets mulighed for at drage omsorg for udlændingens  

 udrejse.
 Det forudsættes, at politiet alene  

 iværksætter frihedsberøvelse efter den foreslåede  

 bestemmelse i § 36, stk. 5, hvis politiet klart over for  

 udlændingen kan angive, hvilken oplysning udlændingen skal give,  

 eller hvilken handling udlændingen skal udføre, og  

 udlændingen nægter at medvirke hertil.
 Der vil ikke kunne ske frihedsberøvelse efter den  

 foreslåede bestemmelse i § 36, stk. 5, hvis  

 udlændingens manglende medvirken er undskyldelig eller  

 bagatelagtig.
 Hensigten med den foreslåede bestemmelse i  

 § 36, stk. 5, er således, at politiet ved målrettet  

 frihedsberøvelse kan motivere udlændingen til at opfylde en helt  

 konkret oplysnings- eller handlepligt, som påhviler udlændingen,  

 og som denne nægter at efterkomme.
Det følger heraf, at når udlændingen  

 afgiver den påkrævede oplysning eller udfører den  

 påkrævede handling, skal frihedsberøvelsen ophøre.  

 Det må derfor antages, at frihedsberøvelse efter den  

 foreslåede bestemmelse i § 36, stk. 5, normalt vil være  

 relativt kortvarig.
Den foreslåede bestemmelse giver dog mulighed for  

 konkret at opretholde frihedsberøvelsen, indtil udlændingen  

 medvirker på den påkrævede måde eller udrejser af  

 landet.
 Nægter udlændingen efter løsladelse  

 igen at medvirke, kan udlændingen frihedsberøves på ny  

 efter den foreslåede bestemmelse i § 36, stk. 5.
 Efter den foreslåede bestemmelse i § 36,  

 stk. 6, kan en udlænding, der har fået endeligt afslag  

 på en ansøgning om opholdstilladelse efter  

 udlændingelovens § 7 (asyl), og hvor politiet drager omsorg for  

 udlændingens udrejse, og udlændingen ikke medvirker hertil, jf.  

 udlændingelovens § 40, stk. 3, 1. pkt.,  

 frihedsberøves, hvis de mindre indgribende foranstaltninger  

 nævnt i udlændingelovens § 34 og § 42 a, stk. 7,  

 1. pkt., og stk. 10, ikke er tilstrækkelige til at sikre  

 udlændingens medvirken til udrejsen.
 Den foreslåede bestemmelse i § 36, stk. 6,  

 skal understøtte den foreslåede nye procedure for udsendelse af  

 afviste asylansøgere, jf. lovforslagets almindelige  

 bemærkninger, afsnit 2.3.
De personer, der er omfattet af den foreslåede  

 bestemmelse i § 36, stk. 6, er afviste asylansøgere i  

 udsendelsesposition, der ikke medvirker til udrejsen eller en  

 (tvangsmæssig) udsendelse af landet.
Det bemærkes, at  

 bestemmelsen   som anført i lovforslagets almindelige  

 bemærkninger, afsnit 2.3.   ikke kan anvendes i forhold til afviste  

 asylansøgere, der grundet generelle udsendelseshindringer ikke kan  

 udsendes (tvangsmæssigt), og hvor politiet ikke kan anvise en frivillig  

 hjemrejserute.
Den foreslåede bestemmelse i § 36, stk. 6,  

 giver hjemmel til, at politiet kan frihedsberøve en afvist  

 asylansøger, der ikke opfylder sin forpligtelse til at medvirke til  

 udrejsen eller udsendelse af landet, jf. herved udlændingelovens  

 § 40, stk. 3, 1. pkt.
Det er dog en betingelse for  

 frihedsberøvelse efter den foreslåede bestemmelse i § 36,  

 stk. 6, at de mindre indgribende foranstaltninger i form af meldepligt,  

 madkasseordningen og pålæg om at tage ophold i Center Sandholm  

 ikke har vist sig tilstrækkelige til at sikre udlændingens  

 medvirken til udrejsen.
Hensigten med den foreslåede bestemmelse i  

 § 36, stk. 6, er, at give politiet mulighed for at  

 frihedsberøve en udlænding, der mere konsekvent nægter at  

 medvirke til udrejsen eller udsendelse af landet, og hvor politiet ikke  

 på anden måde kan formå udlændingen til at medvirke  

 hertil.
I modsætning til den foreslåede bestemmelse i § 36,  

 stk. 5, er der ikke i den foreslåede bestemmelse i § 36,  

 stk. 6, tale om, at udlændingen nægter at medvirke til en  

 konkret, enkeltstående oplysnings- eller handlepligt, men at  

 udlændingen generelt ikke medvirker til udrejsen eller udsendelse af  

 landet.
Henvisningen i den foreslåede bestemmelse i  

 § 36, stk. 6, til de mindre indgribende foranstaltninger vil  

 normalt betyde, at frihedsberøvelse efter bestemmelsen først  

 vil blive relevant sidst i den foreslåede nye procedure for udsendelse  

 af afviste asylansøgere.
Bestemmelsen vil dog kunne anvendes tidligere  

 i den foreslåede nye procedure for udsendelse af afviste  

 asylansøgere, hvis det efter en konkret vurdering skønnes  

 nødvendigt at frihedsberøve udlændingen for at sikre den  

 pågældendes medvirken til udrejsen eller udsendelsen, fordi det  

 vil være nytteløst at anvende de mindre indgribende  

 foranstaltninger, der er et led i den nye procedure.
 Det er ikke hensigten med den foreslåede bestemmelse  

 i § 36, stk. 6, at alle afviste asylansøgere, der ikke  

 medvirker til udrejsen eller en udsendelse af landet, og som er pålagt  

 meldepligt, indkvarteret i Center Sandholm og omfattet af madkasseordningen,  

 skal frihedsberøves.
Det vil således bero på en konkret vurdering,  

 om politiet finder, at frihedsberøvelse vil kunne motivere  

 udlændingen til at medvirke til udrejsen.
Er dette ikke  

 tilfældet, skal politiet ikke iværksætte  

 frihedsberøvelse efter den foreslåede bestemmelse i § 36,  

 stk. 6.
 Frihedsberøvelsen skal ophøre, når  

 udlændingen medvirker til udrejsen eller udsendelse af landet på  

 en sådan måde, at denne kan gennemføres, eller når  

 det i øvrigt ikke længere beror på udlændingens  

 forhold, at udrejsen eller udsendelsen ikke kan gennemføres.
 Rigspolitichefen, vedkommende politimester eller  

 politidirektøren træffer afgørelse om  

 frihedsberøvelse efter de foreslåede bestemmelser i § 36,  

 stk. 5 og 6, jf. den gældende bestemmelse i udlændingelovens  

 § 48, 2. pkt.
 Politiets afgørelse kan påklages til  

 Integrationsministeriet, såfremt afgørelsen ikke kan indbringes  

 for domstolene, jf. den gældende bestemmelse i udlændingelovens  

 § 48, 6. pkt.
Efter udlændingelovens § 37, stk. 1, skal  

 en udlænding, der er frihedsberøvet efter udlændingelovens  

 § 36, fremstilles for retten inden 3 døgn efter  

 frihedsberøvelsens iværksættelse, medmindre den  

 pågældende forinden løslades.
Retten tager stilling til  

 spørgsmålet om frihedsberøvelsens lovlighed og fortsatte  

 opretholdelse.
 Hvis en asylansøger er udvist ved endelig dom,  

 afgøres det efter udlændingelovens § 35, stk. 2, om  

 den pågældende kan varetægtsfængsles med henblik  

 på at sikre en effektiv fuldbyrdelse af bestemmelsen om udvisning.
Til nr. 13 Efter den gældende bestemmelse i  

 udlændingelovens § 40, stk. 3, 1. pkt., skal en  

 udlænding, hvis politiet drager omsorg for den pågældendes  

 udrejse, meddele de nødvendige oplysninger hertil og medvirke til  

 tilvejebringelse af nødvendig legitimation og visum og til udrejsen i  

 øvrigt.
Retten kan i den forbindelse på begæring af  

 politiet, hvis det skønnes fornødent, bestemme, at en  

 udlænding, der ikke ønsker at medvirke til sin udrejse af  

 landet, skal fremstilles for hjemlandets eller et andet lands  

 repræsentation, eller at udlændingens fingeraftryk kan  

 videregives til hjemlandets eller et andet lands repræsentation, jf.  

 den gældende bestemmelse i udlændingelovens § 40,  

 stk. 3, 2. pkt.
 Efter den foreslåede affattelse af § 40,  

 stk. 3, 2. pkt., vil politiets adgang til at videregive fingeraftryk  

 af en udlænding til hjemlandets eller et andet lands  

 repræsentation i forbindelse med politiets bestræbelser på  

 at udsende den pågældende ikke længere være omfattet  

 af bestemmelsen.
 Politiets adgang til videregivelse af fingeraftryk til  

 hjemlandets eller et andet lands repræsentation foreslås  

 således flyttet til den foreslåede bestemmelse i § 40 a,  

 stk. 9, jf. herved lovforslagets § 1, nr. 17. I den forbindelse  

 foreslås kravet om retskendelse i forbindelse med politiets  

 videregivelse af udlændinges fingeraftryk til hjemlandets eller et  

 andet lands repræsentation ophævet.
Det findes retssikkerhedsmæssigt ubetænkeligt  

 at ophæve kravet om retskendelse i forbindelse med videregivelse af  

 fingeraftryk til hjemlandets eller et andet lands repræsentation.
Det  

 bemærkes i den forbindelse, at de øvrige bestemmelser i  

 udlændingeloven vedrørende politiets muligheder for elektronisk  

 eller manuelt at sammenholde og videregive fingeraftryk ikke indeholder krav  

 om retskendelse.
Efter den gældende bestemmelse i  

 udlændingelovens § 40 a, stk. 9, kan politiet således i  

 forbindelse med behandlingen af udlændingesager videregive fingeraftryk  

 til udenlandske udlændingemyndigheder uden retskendelse og uden  

 samtykke fra udlændingen.
Det bemærkes endvidere, at Rigspolitiet  

 har oplyst, at politiet i praksis ikke har problemer med at opnå  

 rettens tilladelse til videregivelse af fingeraftryk, og at kravet om  

 retskendelse således alene vurderes at være et  

 sagsforlængende skridt.
Der henvises til lovforslagets almindelige  

 bemærkninger, afsnit 5.
Endvidere bemærkes, at de betingelser, som retten i  

 dag tager stilling til, jf. herved lovforslagets almindelige  

 bemærkninger, afsnit 5, er af begrænset skønsmæssig  

 karakter.
Det findes derfor ubetænkeligt at undlade at kræve  

 retskendelse, men i stedet lade politiet træffe afgørelse om,  

 hvorvidt videregivelse af oplysningerne er lovlig.
Det bemærkes, at en sådan afgørelse  

 efter udlændingelovens § 48 vil kunne påklages til  

 Integrationsministeriet.
Hertil kommer den almindelige adgang til at  

 indbringe administrationens afgørelser for Folketingets Ombudsmand  

 samt muligheden for efter grundlovens § 63 at indbringe lovligheden for  

 domstolene.
Forslaget har derfor efter Integrationsministeriets opfattelse  

 det fornødne retssikkerhedsmæssige grundlag.
 Der henvises nærmere til lovforslagets § 1, nr.  

 17 og 23.
Til nr. 14 Efter den gældende bestemmelse i  

 udlændingelovens § 40 a, stk. 2, kan der optages fingeraftryk  

 af en udlænding, hvis dette skønnes hensigtsmæssigt med  

 henblik på identifikation af den pågældende eller med  

 henblik på udstedelse eller fremskaffelse af rejsedokument.
 Bestemmelsen foreslås opdelt, således at der  

 efter den foreslåede bestemmelse i § 40 a, stk. 2, nr.  

 1, kan optages fingeraftryk af en udlænding, hvis dette  

 skønnes hensigtsmæssigt med henblik på identifikation af  

 den pågældende, og efter den foreslåede bestemmelse i  

§ 40 a, stk. 2, nr. 2, kan optages fingeraftryk af en  

 udlænding, hvis dette skønnes hensigtsmæssigt med henblik  

 på udstedelse eller fremskaffelse af rejsedokument til den  

 pågældende.
 De foreslåede bestemmelser i § 40 a,  

 stk. 2, nr. 1 og 2, svarer indholdsmæssigt til den gældende  

 bestemmelse i udlændingelovens § 40 a, stk. 2.
 Det bemærkes i den forbindelse, at den  

 gældende bestemmelse i udlændingelovens § 40 a, stk. 2,  

 vedrørende fingeraftryksoptagelse med henblik på identifikation  

 af den pågældende udlænding efter praksis alene har fundet  

 anvendelse i de tilfælde, hvor der ved indrejsen er tvivl om  

 identifikationen af udlændingen, idet dette følger af  

 bestemmelsens forarbejder.
Den gældende bestemmelse i udlændingelovens  

 § 40 a, stk. 2, blev indsat i udlændingeloven ved lov nr. 482  

 af 24. juni 1992 om ændring af udlændingeloven  

 (Familiesammenføring, effektivisering af asylsagsbehandlingen m.v.).  

 Der henvises til Folketingstidende 1991-1992, Tillæg C, sp. 1399. Det  

 følger i den forbindelse af Retsudvalgets betænkning af 11. juni  

 1992 over lovforslaget, at adgangen til at optage fingeraftryk kun skal  

 anvendes i tilfælde, hvor der ved indrejsen kan være tvivl om  

 identitetsspørgsmålet.
Der henvises til Folketingstidende  

 1991-1992, Tillæg B, sp. 2445.
Efter Danmarks indtræden i det praktiske  

 Schengensamarbejde den 25. marts 2001 kan udlændinge indrejse i Danmark  

 uden at blive kontrolleret af politiet ved de indre grænser til andre  

 Schengenlande.
På den baggrund præciseres det, at den  

 foreslåede bestemmelse i § 40 a, stk. 2, nr. 1, også  

 finder anvendelse i tilfælde, hvor politiet efter udlændingens  

 indrejse her i landet skønner det hensigtsmæssigt at optage  

 udlændingens fingeraftryk med henblik på identifikation af den  

 pågældende.
 Med denne præcisering forudsættes de  

 foreslåede bestemmelser i § 40 a, stk. 2, nr. 1 og 2, anvendt  

 i overensstemmelse med gældende praksis.
Til nr. 15 Efter den gældende bestemmelse i  

 udlændingelovens § 40 a, stk. 3, 3. pkt., fastsætter  

 integrationsministeren efter den lovgivning, der gælder for  

 førelsen af offentlige myndigheders registre, nærmere regler  

 eller forskrifter for det edb-register over fingeraftryk af  

 asylansøgere m.v., der er nævnt i udlændingelovens  

 § 40 a, stk. 3, 1. pkt.
Der blev således den 17. november  

 1995 med hjemmel i udlændingelovens § 40 a, stk. 3, og  

 § 4, stk. 2, jf. § 13, stk. 5, i lov om offentlige  

 myndigheders registre udstedt forskrifter for Det Centrale  

 Fingeraftryksregister over Asylansøgere og Uidentificerede  

 Udlændinge m.v., som blev ændret ved forskrifter udstedt den 9.  

 december 1997.
 Ved ikrafttrædelsen den 1. juli 2000 af lov nr. 429  

 af 31. maj 2000 om behandling af personoplysninger (persondataloven), jf.  

 Folketingstidende 1999-2000, Tillæg C, sp. 874, blev den tidligere  

 gældende registerlovgivning, herunder lov om offentlige myndigheders  

 registre, ophævet, ligesom de forskrifter, der var udstedt med hjemmel  

 i lov om offentlige myndigheders registre, bortfaldt.
Efter persondatalovens § 72 er der mulighed for, at  

 vedkommende minister i særlige tilfælde kan fastsætte  

 nærmere regler for en behandling, som udføres for den offentlige  

 forvaltning.
Reglerne udstedes i givet fald i form af en  

 bekendtgørelse efter forud indhentet udtalelse fra Datatilsynet.
Det  

 er Rigspolitiets og Integrationsministeriets opfattelse, at der ikke er behov  

 for udstedelse af en særlig bekendtgørelse vedrørende Det  

 Centrale Fingeraftryksregister over Asylansøgere og Uidentificerede  

 Udlændinge m.v.
De regler om behandlingssikkerhed m.v., der tidligere var  

 fastsat i forskrifterne for Det Centrale Fingeraftryksregister over  

 Asylansøgere og Uidentificerede Udlændinge m.v., findes i  

 persondataloven og i Justitsministeriets bekendtgørelse nr. 528 af 15.  

 juni 2000 om sikkerhedsforanstaltninger til beskyttelse af personoplysninger,  

 som behandles for den offentlige forvaltning.
Hertil kommer, at  

 udlændingelovens § 40 a indeholder regler om bl.a. søgning  

 og videregivelse af oplysninger fra registrene og om sletning af de  

 registrerede fingeraftryk.
 Det foreslås på den baggrund, at den  

 gældende bestemmelse i udlændingelovens § 40 a, stk. 3,  

 3. pkt., udgår, og at det i stedet i § 40 a, stk. 3, 3.  

 pkt., anføres, at Rigspolitichefen er dataansvarlig myndighed for  

 registeret.
 Det bemærkes, at Rigspolitichefen i overensstemmelse  

 med persondatalovens § 45, stk. 1, nr. 1, jf. § 43 har anmeldt  

 Det Centrale Fingeraftryksregister over Asylansøgere og  

 Uidentificerede Udlændinge m.v. til Datatilsynet den 30. marts  

 2001.
Til nr. 16 Der er tale om en lovteknisk ændring.
Til nr. 17 Efter den foreslåede bestemmelse i § 40 a,  

 stk. 9, 1. pkt., kan politiet og Udlændingestyrelsen uden  

 udlændingens samtykke elektronisk eller manuelt videregive  

 fingeraftryk, der er registreret i det i udlændingelovens § 40 a,  

 stk. 3, nævnte edb-register, til udenlandske  

 udlændingemyndigheder i forbindelse med behandlingen af  

 udlændingesager.
 De foreslåede bestemmelser i § 40 a,  

 stk. 9, 1. pkt., svarer indholdsmæssigt til den gældende  

 bestemmelse i udlændingelovens § 40 a, stk. 9.
I overensstemmelse med forarbejderne til den  

 gældende bestemmelse i udlændingelovens § 40 a, stk. 9,  

 vil manuel eller elektronisk videregivelse af fingeraftryk efter den  

 foreslåede bestemmelse i § 40 a, stk. 9, 1. pkt., også  

 kunne finde sted, selv om lovgivningens almindelige betingelser for  

 videregivelse af fortrolige oplysninger eller oplysninger om rent private  

 forhold til andre offentlige myndigheder ikke er til stede.
Videregivelsen  

 vil endvidere i overensstemmelse med forarbejderne til den gældende  

 bestemmelse i udlændingelovens § 40 a, stk. 9, kunne ske til  

 udenlandske udlændingemyndigheder, dvs. myndigheder, som efter det  

 pågældende lands ressortfordeling har ansvaret for indsamling af  

 oplysninger om optagne fingeraftryk fra udlændinge og eventuelt  

 ansvaret for et oprettet register herom, samt til andre myndigheder, som  

 fører register over fingeraftryk af udlændinge.
Videregivelse  

 vil således efter omstændighederne kunne ske til udenlandsk  

 politi.
Der henvises til lovforslag nr.
L 194 af 4. april 1995 om  

 ændring af udlændingeloven (Effektivisering ad  

 asylsagsbehandlingen i Flygtningenævnet, rådgivning af  

 asylansøgere, overførsel af opgaven med at afhøre  

 asylansøgere fra politiet til Direktoratet for Udlændinge,  

 optagelse af fingeraftryk af asylansøgere m.v.), s. 33, jf.  

 Folketingstidende 1994-1995, Tillæg A, sp. 2599.
Videregivelsen kan alene ske med henblik på en  

 udlændingeretlig anvendelse af fingeraftrykkene.
Det skal således  

 i forbindelse med videregivelsen oplyses, at fingeraftrykkene ikke er optaget  

 i forbindelse med strafbart forhold, og at fingeraftrykkene alene må  

 anvendes i en udlændingeretlig sammenhæng.
Videregivelsen kan, såfremt det skønnes  

 hensigtsmæssigt, ske på ethvert tidspunkt under myndighedernes  

 behandling af udlændingesagen.
Dog vil politiet i overensstemmelse med  

 hidtidig praksis i forbindelse med videregivelsen skulle præcisere, at  

 fingeraftrykkene er optaget i forbindelse med en udlændingesag.
Endvidere vil politiet skulle følge sin hidtidige  

 praksis, hvorefter der ikke kan videregives fingeraftryk optaget af en  

 asylansøger til hjemlandets myndigheder, før asylsagen er  

 endeligt afgjort, og hvorefter der i forbindelse med videregivelse til  

 hjemlandets myndigheder af fingeraftryk af udlændinge, der har  

 fået endeligt afslag på asyl, ikke oplyses om, at  

 udlændingen har indgivet ansøgning om asyl i Danmark og har  

 fået afslag herpå.
I en situation, hvor en asylansøger  

 inden udsendelse anmoder om genoptagelse af asylsagen, og asylsagen  

 genoptages, vil politiet ligeledes i overensstemmelse med gældende  

 praksis skulle undlade udsendelsesforanstaltninger, der indebærer  

 henvendelse til hjemlandets myndigheder.
 Efter den foreslåede bestemmelse i § 40 a,  

 stk. 9, 2. pkt., kan politiet endvidere med henblik på  

 identifikation af en udlænding eller med henblik på udstedelse  

 eller fremskaffelse af rejsedokument videregive fingeraftryk, der er  

 registreret i det i udlændingelovens § 40 a, stk. 3,  

 nævnte edb-register, til hjemlandets eller et andet lands  

 repræsentation eller til internationale  

 politisamarbejdsorganisationer.
Ved at foreslå, at bestemmelsen om politiets  

 mulighed for at videregive en udlændings fingeraftryk til hjemlandets  

 eller et andet lands repræsentation flyttes fra den gældende  

 bestemmelse i udlændingelovens § 40, stk. 3, 2. pkt., til den  

 foreslåede bestemmelse i § 40 a, stk. 9, 2. pkt.,  

 foreslås kravet om retskendelse i forbindelse med en sådan  

 videregivelse ophævet.
Der henvises herved til lovforslagets § 1,  

 nr. 13, og bemærkningerne hertil.
 Efter den foreslåede bestemmelse i § 40 a,  

 stk. 9, 2. pkt., kan politiet således uden retskendelse og uden  

 udlændingens samtykke videregive en udlændings fingeraftryk til  

 hjemlandets eller et andet lands repræsentation med henblik på  

 identifikation af udlændingen eller med henblik på udstedelse  

 eller fremskaffelse af rejsedokument til den pågældende.
Efter den foreslåede bestemmelse vil politiet  

 endvidere få adgang til at videregive fingeraftryk af udlændinge  

 til internationale politisamarbejdsorganisationer med henblik på  

 identifikation af udlændingen eller med henblik på udstedelse  

 eller fremskaffelse af rejsedokument til den pågældende.
Det  

 bemærkes i den forbindelse, at Rigspolitichefen har oplyst, at  

 samarbejdet inden for internationale politisamarbejdsorganisationer i  

 høj grad vil kunne anvendes til at fremskaffe oplysninger om en  

 udlændings identitet.
Der henvises til lovforslagets almindelige  

 bemærkninger, afsnit 5.
 Ved internationale politisamarbejdsorganisationer  

 forstås Interpol, Europol og nuværende og kommende institutioner  

 inden for Schengensamarbejdet og lignende institutioner eller  

 organisationer.
Videregivelse efter den foreslåede bestemmelse i  

 § 40 a, stk. 9, 2. pkt., kan alene ske med henblik på  

 identifikation af en udlænding eller med henblik på udstedelse  

 eller fremskaffelse af rejsedokument til den pågældende.
Det skal  

 således i forbindelse med videregivelsen oplyses, at fingeraftrykkene  

 ikke er optaget i forbindelse med strafbart forhold, og at fingeraftrykkene  

 alene må anvendes i en udlændingeretlig sammenhæng.
Videregivelsen kan, såfremt det skønnes  

 hensigtsmæssigt, ske på ethvert tidspunkt under politiets  

 behandling af udlændingesagen.
Dog vil politiet i overensstemmelse med  

 hidtidig praksis i forbindelse med videregivelsen skulle præcisere, at  

 fingeraftrykkene er optaget i forbindelse med en udlændingesag.
Endvidere vil politiet skulle følge sin hidtidige  

 praksis, hvorefter der ikke kan videregives fingeraftryk optaget af en  

 asylansøger til hjemlandets myndigheder, før asylsagen er  

 endeligt afgjort, og hvorefter der i forbindelse med videregivelse af  

 fingeraftryk til hjemlandets myndigheder af udlændinge, der har  

 fået endeligt afslag på asyl, ikke oplyses om, at  

 udlændingen har indgivet ansøgning om asyl i Danmark og har  

 fået afslag herpå.
I en situation, hvor en asylansøger  

 inden udsendelse anmoder om genoptagelse af asylsagen, og asylsagen  

 genoptages, vil politiet ligeledes i overensstemmelse med gældende  

 praksis skulle undlade udsendelsesforanstaltninger, der indebærer  

 henvendelse til hjemlandets myndigheder.
 Det bemærkes, at videregivelse efter den  

 foreslåede bestemmelse i § 40 a, stk. 9, alene vil kunne  

 finde sted, når dette kan ske i overensstemmelse med lov nr. 429 af 31.  

 maj 2000 om behandling af personoplysninger (persondataloven), jf.  

 Folketingstidende 1999-2000, Tillæg C, sp. 874.
Det fremgår af persondatalovens § 27,  

 stk. 1, at der som udgangspunkt kun må overføres  

 oplysninger til et tredjeland, såfremt dette land sikrer et  

 tilstrækkeligt beskyttelsesniveau.
Loven definerer tredjeland som et  

 land, der ikke indgår i Det Europæiske Fællesskab, og som  

 ikke i henhold til en aftale med Det Europæiske Fællesskab har  

 gennemført regler svarende til Europa-Parlamentets og Rådets  

 direktiv 95/46/EF af 24. oktober 1995 om beskyttelse af fysiske personer i  

 forbindelse med behandling af personoplysninger og om fri udveksling af  

 sådanne oplysninger (EF-Tidende 1995, L 281, s. 31).
Persondatalovens § 27, stk. 3, foreskriver,  

 under hvilke betingelser udgangspunktet i § 27, stk. 1, kan  

 fraviges.
Der kan således ske overførsel til et tredjeland, som  

 ikke sikrer et tilstrækkeligt beskyttelsesniveau, bl.a. hvis den  

 registrerede giver sit samtykke hertil (nr. 1). Endvidere kan der ske  

 overførsel til et tredjeland, som ikke sikrer et tilstrækkeligt  

 beskyttelsesniveau, bl.a. såfremt det er nødvendigt eller  

 følger af lov eller bestemmelser fastsat i henhold til lov for at  

 beskytte en vigtig samfundsmæssig interesse eller for, at et retskrav  

 kan fastlægges, gøres gældende eller forsvares (nr. 4).
 Persondataloven gælder for behandling af  

 personoplysninger, som helt eller delvis foretages ved hjælp af  

 elektronisk databehandling, og for ikke-elektronisk behandling af  

 personoplysninger, der er eller vil blive indeholdt i et register.
 Videregivelse af fingeraftryk til hjemlandets eller et  

 andet lands repræsentation eller til internationale  

 politisamarbejdsorganisationer med henblik på identifikation af en  

 udlænding eller med henblik på udstedelse eller fremskaffelse af  

 rejsedokument er nødvendigt for at gøre et retskrav  

 gældende, jf. persondatalovens § 27, stk. 3, nr. 4. Det  

 bemærkes i den forbindelse, at begrebet "retskrav" i  

 persondatalovens § 27, stk. 3, nr. 4, også omfatter  

 offentlige myndigheders behandling af oplysninger som led i  

 myndighedsudøvelse, og at videregivelse af fingeraftryk til  

 udenlandske udlændingemyndigheder, hjemlandets eller et andet lands  

 repræsentation eller til internationale politisamarbejdsorganisationer  

 med henblik på identifikation af en udlænding eller med henblik  

 på udstedelse eller fremskaffelse af rejsedokument i mange  

 tilfælde vil være afgørende for, at politiet i henhold til  

 udlændingelovens § 30, stk. 2, kan drage omsorg for, at en  

 udlænding, der ikke udrejser frivilligt og ikke ønsker at  

 medvirke til sin udrejse, udsendes (tvangsmæssigt) af landet.
 Videregivelse af fingeraftryk til hjemlandets eller et  

 andet lands repræsentation eller til internationale  

 politisamarbejdsorganisationer med henblik på identifikation af en  

 udlænding eller med henblik på udstedelse eller fremskaffelse af  

 rejsedokument er endvidere begrundet i en vigtig samfundsmæssig  

 interesse omfattet af persondatalovens § 27, stk. 3, nr. 4. Det  

 bemærkes i den forbindelse, at videregivelsens formål  

 identifikation eller udstedelse eller fremskaffelse af rejsedokument   som  

 ovenfor anført i mange tilfælde vil være afgørende  

 for, at politiet i henhold til udlændingelovens § 30, stk. 2,  

 kan drage omsorg for, at en udlænding, der ikke udrejser frivilligt og  

 ikke ønsker at medvirke til sin udrejse, udsendes  

 (tvangsmæssigt) af landet.
 De ovenfor anførte betragtninger vedrørende  

 reglerne i persondatalovens § 27 vil på tilsvarende måde  

 gælde for politiets adgang til efter den foreslåede bestemmelse i  

 § 40 a, stk. 9, 1. pkt., at videregive fingeraftryk til udenlandske  

 udlændingemyndigheder i forbindelse med politiets behandling af en  

 udlændingesag.
For så vidt angår Udlændingestyrelsens  

 adgang til efter den foreslåede bestemmelse i § 40 a, stk. 9,  

 1. pkt., at videregive fingeraftryk til udenlandske  

 udlændingemyndigheder i forbindelse med Udlændingestyrelsens  

 behandling af udlændingesager bemærkes, at denne adgang i praksis  

 navnlig anvendes i forbindelse med videregivelse af fingeraftryk med henblik  

 på fastlæggelse af, hvilket EU-land der efter Dublinkonventionens  

 regler er ansvarligt for behandlingen af en udlændings ansøgning  

 om asyl.
Udlændingestyrelsens videregivelse af fingeraftryk efter den  

 foreslåede bestemmelse i § 40 a, stk. 9, 1. pkt., vil  

 således i praksis navnlig ske til de øvrige EU-lande og  

 tredjelande, der har indgået overenskomst med EU-landene om at  

 tilslutte sig Dublinkonventionen eller et tilsvarende arrangement, eller som  

 på andet grundlag har forpligtet sig til at anvende Dublinkonventionens  

 regler.
 Det forudsættes, at Udlændingestyrelsens  

 videregivelse af fingeraftryk til andre udenlandske  

 udlændingemyndigheder end de ovenfor anførte efter den  

 foreslåede bestemmelse i § 40 a, stk. 9, 1. pkt., alene vil  

 finde sted, når dette kan ske i overensstemmelse med reglerne i  

 persondataloven.
 Det forudsættes endvidere, at Rigspolitichefen  

 ændrer anmeldelsen til Datatilsynet af Det Centrale  

 Fingeraftryksregister over Asylansøgere og Uidentificerede  

 Udlændinge m.v. i det omfang, de foreslåede ændringer  

 nødvendiggør dette.
 For en beskrivelse af den foreslåede bestemmelses  

 forhold til Den Europæiske Menneskerettighedskonventions artikel 8  

 henvises til lovforslagets almindelige bemærkninger, afsnit 8.
Til nr. 18 Efter den gældende bestemmelse i  

 udlændingelovens § 40 b, stk. 2, kan der optages  

 personfotografi af en udlænding, hvis dette skønnes  

 hensigtsmæssigt med henblik på identifikation af den  

 pågældende, med henblik på udstedelse af identitetskort  

 eller andet legitimationsdokument eller med henblik på udstedelse eller  

 fremskaffelse af rejsedokument.
Bestemmelsen foreslås opdelt, således at der  

 efter den foreslåede bestemmelse i § 40 b, stk. 2, nr.  

 1, kan optages personfotografi af en udlænding, hvis dette  

 skønnes hensigtsmæssigt med henblik på identifikation af  

 den pågældende.
Efter den foreslåede bestemmelse i  

§ 40 b, stk. 2, nr. 2, kan der optages personfotografi af en  

 udlænding, hvis dette skønnes hensigtsmæssigt med henblik  

 på udstedelse af identitetskort eller andet legitimationsdokument til  

 den pågældende, og efter den foreslåede bestemmelse i  

§ 40 b, stk. 2, nr. 3, kan der optages personfotografi af en  

 udlænding, hvis dette skønnes hensigtsmæssigt med henblik  

 på udstedelse eller fremskaffelse af rejsedokument.
 De foreslåede bestemmelser i § 40 b,  

 stk. 2, nr. 1-3, svarer indholdsmæssigt til den gældende  

 bestemmelse i udlændingelovens § 40 b, stk. 2.
Den gældende bestemmelse i udlændingelovens  

 § 40 b, stk. 2, blev indsat i udlændingeloven ved lov nr. 407  

 af 10. juni 1997 om ændring af udlændingeloven (Optagelse af  

 fingeraftryk og personfotografi, foranstaltninger over for udlændinge,  

 der ikke medvirker til udsendelse m.v., og foranstaltninger over for den, der  

 medvirker til, at en udlænding opnår opholdstilladelse ved svig,  

 m.v.). Af forarbejderne til bestemmelsen fremgår, at bestemmelsen  

 svarer til den gældende bestemmelse om optagelse af fingeraftryk i  

 udlændingelovens § 40 a, stk. 2, dog således, at  

 personfotografi efter udlændingelovens § 40 b, stk. 2  

 også kan optages med henblik på udstedelse eller fremskaffelse af  

 rejsedokument fra inden- eller udenlandske myndigheder.
Der henvises til  

 lovforslag nr.
L 190 af 12. marts 1997, s. 18, jf.
Folketingstidende  

 1996-1997, Tillæg A, sp. 3994.
 For så vidt angår gældende praksis efter  

 udlændingelovens § 40 a, stk. 2, henvises til de  

 foreslåede bestemmelser i § 40 a, stk. 2, nr. 1 og 2, og  

 bemærkningerne hertil, jf. lovforslagets § 1, nr. 14.
 Den præcisering af praksis, der er beskrevet i  

 forbindelse med den foreslåede bestemmelse i § 40 a, stk. 2,  

 nr. 1, foreslås at finde tilsvarende anvendelse i forhold til den  

 foreslåede bestemmelse i § 40 b, stk. 2, nr. 1. Der henvises  

 til lovforslagets § 1, nr. 14, og bemærkningerne hertil.
Til nr. 19 Efter den gældende bestemmelse i  

 udlændingelovens § 40 b, stk. 3, 1. pkt., kan de  

 personfotografier, der optages af asylansøgere m.v. efter  

 udlændingelovens § 40 b, stk. 1 og 2, registreres i et  

 særligt edb-register, der føres af Rigspolitichefen.
Der er endnu ikke oprettet et edb-register over  

 personfotografier af asylansøgere m.v.
Derimod fører  

 Rigspolitichefen et manuelt register over personfotografier af  

 asylansøgere m.v.
Rigspolitichefen, Afdeling E, har den 30. marts 2001  

 anmeldt "Samling af visumansøgninger, paskopier og fotos af  

 asylansøgere" til Datatilsynet.
 Som følge heraf foreslås det, at der i  

§ 40 b, stk. 3, 1. pkt., ikke henvises til et edb-register,  

 men alene til et register.
 Det bemærkes, at den foreslåede ændring  

 ikke betyder, at det i § 40 b, stk. 3, 1. pkt., nævnte  

 register ikke på et senere tidspunkt kan føres elektronisk.
 Det forudsættes, at Rigspolitichefen ændrer  

 anmeldelsen til Datatilsynet af "Samling af visumansøgninger,  

 paskopier og fotos af asylansøgere" i det omfang, de ved  

 lovforslagets § 1, nr. 19-23, foreslåede ændringer  

 nødvendiggør dette.
 Der er endvidere tale om en lovteknisk ændring.
Til nr. 20 Bestemmelsen svarer til den ved lovforslagets § 1,  

 nr. 15, foreslåede bestemmelse i § 40 a, stk. 3, 3. pkt.
Der  

 henvises herved til bemærkningerne til lovforslagets § 1, nr. 15.
Til nr. 21 Der er tale om en lovteknisk ændring og om en  

 konsekvensændring som følge af lovforslagets § 1, nr.  

 19.
Til nr. 22 Der er tale om konsekvensændringer som følge  

 af lovforslagets § 1, nr. 19.
Til nr. 23 Efter den foreslåede bestemmelse i § 40 b,  

 stk. 9, 1. pkt., kan politiet og Udlændingestyrelsen uden  

 udlændingens samtykke elektronisk eller manuelt videregive  

 personfotografi, der er registreret i det i den foreslåede bestemmelse  

 i § 40 b, stk. 3, nævnte register, til indenlandske og  

 udenlandske udlændingemyndigheder i forbindelse med behandlingen af  

 udlændingesager.
Politiet kan endvidere med henblik på  

 identifikation af udlændingen eller med henblik på udstedelse af  

 eller fremskaffelse af rejsedokument videregive personfotografi, der  

 registreret i det i den foreslåede bestemmelse i § 40 b,  

 stk. 3, nævnte register, til hjemlandets eller et andet lands  

 repræsentation eller til internationale politisamarbejdsorganisationer,  

 jf. den foreslåede bestemmelse i § 40 b, stk. 9, 2.  

 pkt.
Bestemmelsen svarer til den ved lovforslagets § 1,  

 nr. 17, foreslåede bestemmelse i § 40 a, stk. 9,  

 vedrørende videregivelse af fingeraftryk, dog således at der  

 efter den foreslåede bestemmelse i § 40 b, stk. 9, 1. pkt.,  

 også kan videregives personfotografi til indenlandske  

 udlændingemyndigheder i forbindelse med behandlingen af  

 udlændingesager.
Der henvises til bemærkningerne til  

 lovforslagets § 1, nr. 17.
I overensstemmelse med forarbejderne til den  

 gældende bestemmelse i udlændingelovens § 40 b, stk. 9,  

 forstås ved indenlandske udlændingemyndigheder, de myndigheder  

 m.v., der efter udlændingeloven træffer afgørelse i eller  

 medvirker til at træffe afgørelse i sager, der henhører  

 under denne lov.
Der henvises til lovforslag nr.
L 190 af 12. marts 1997 om  

 ændring af udlændingeloven (Optagelse af fingeraftryk og  

 personfotografi, foranstaltninger over for udlændinge, der ikke  

 medvirker til udsendelse m.v., og foranstaltninger over for den, der  

 medvirker til, at en udlænding opnår opholdstilladelse ved svig,  

 m.v.), s. 18, jf.
Folketingstidende 1996-1997, Tillæg A, sp. 3994.
 Der henvises i øvrigt til bemærkningerne til  

 lovforslagets § 1, nr. 19.
 For en beskrivelse af den foreslåede bestemmelses  

 forhold til Den Europæiske Menneskerettighedskonventions artikel 8  

 henvises til lovforslagets almindelige bemærkninger, afsnit 8.
Til nr. 24 Efter den gældende bestemmelse i  

 udlændingelovens § 42 a, stk. 8, 1. pkt., bestemmer  

 Udlændingestyrelsen, medmindre særlige grunde taler derimod, at  

 en udlænding, der er meddelt afslag på en ansøgning om  

 opholdstilladelse efter udlændingelovens §§ 7 eller 8 (asyl), men  

 som ikke kan udsendes (tvangsmæssigt) af landet, jf.  

 udlændingelovens § 31, skal tage ophold på et bestemt  

 indkvarteringssted for de udlændinge, der er omfattet af styrelsens  

 underholdsforpligtelse, jf. udlændingelovens § 42 a, stk. 1  

 og 2. Bestemmelsen vedrører udlændinge med såkaldt  

 tålt ophold her i landet.
 Afgørelser efter udlændingelovens § 42  

 a, stk. 8, 1. pkt., træffes af Udlændingestyrelsen, jf.  

 udlændingelovens § 46, stk. 1, og kan ikke påklages til  

 Integrationsministeriet, jf. udlændingelovens § 46,  

 stk. 2.
Det fremgår af forarbejderne til  

 udlændingelovens § 42 a, stk. 8, at Udlændingestyrelsen  

 som udgangspunkt skal pålægge sådanne udlændinge at  

 tage ophold i Center Sandholm, som er indhegnet, og hvor der er  

 adgangskontrol og polititilstedeværelse.
Det er endvidere i  

 forarbejderne anført, hvornår Udlændingestyrelsen kan  

 undlade at træffe bestemmelse om, at en sådan udlænding  

 skal tage ophold i Center Sandholm.
Der henvises til lovforslag nr.
L 152 om  

 ændring af udlændingeloven og ægteskabsloven med flere love  

 (Afskaffelse af de facto-flygtningebegrebet, effektivisering af  

 asylsagsbehandlingen, skærpede betingelser for meddelelse af  

 tidsubegrænset opholdstilladelse og stramning af betingelserne for  

 familiesammenføring m.v.), s. 86 ff., jf.
Folketingstidende 2001-2002,  

 Tillæg A, sp. 3952.
Det fremgår heraf, at Udlændingestyrelsen  

 efter udlændingelovens § 42 a, stk. 8, 1. pkt., vil kunne  

 undlade at træffe afgørelse om, at sådanne  

 udlændinge skal tage ophold i Center Sandholm, hvis særlige  

 grunde taler derimod.
Der er således tale om en  

 skønsmæssig adgang for Udlændingestyrelsen til at undlade  

 at træffe en sådan afgørelse, hvorfor styrelsen i hvert  

 enkelt tilfælde vil skulle vurdere, om særlige grunde taler  

 derimod.
Det forudsættes endvidere, at  

 Udlændingestyrelsen kun undlader at træffe afgørelse om,  

 at en udlænding på såkaldt tålt ophold skal tage  

 ophold i Center Sandholm, hvis det findes at være helt  

 ubetænkeligt.
Da det er et afgørende hensyn bag den  

 foreslåede bestemmelse at sikre myndighedernes kendskab til de  

 pågældende udlændinges opholdssted, skal det indgå i  

 vurderingen, om der er fare for, at udlændingen vil skjule sig for  

 myndighederne.
Det skal endvidere indgå i vurderingen, om der er fare  

 for, at den pågældende vil begå kriminalitet.
Såvel  

 udlændingens aktuelle som tidligere adfærd kan inddrages i  

 vurderingen heraf.
Er der således f.eks. tale om en udlænding,  

 der tidligere gentagne gange har begået kriminalitet, vil dette tale  

 imod, at Udlændingestyrelsen undlader at træffe bestemmelse om,  

 at den pågældende skal tage ophold i Center Sandholm.
 Det kan endvidere indgå i vurderingen, om  

 udlændingen har en ægtefælle eller mindreårige  

 børn her i landet.
 Med den foreslåede ændring af § 42 a,  

 stk. 8, 1. pkt., bliver udlændinge, der er udvist ved dom, og  

 som ikke er varetægtsfængslede efter udlændingelovens  

 § 35, omfattet af bestemmelsen.
Begrundelsen for, at udlændinge, der er udvist ved  

 dom, og som ikke er varetægtsfængslede efter  

 udlændingelovens § 35, skal kunne pålægges at tage  

 ophold på et bestemt indkvarteringssted, er, at disse udlændinge  

   ligesom udlændinge på såkaldt tålt ophold   er  

 uønskede i Danmark.
Det er derfor vigtigt at sikre, at politiet  

 løbende har kendskab til sådanne udlændinges  

 opholdssteder.
I det omfang, sådanne udlændinge ikke er  

 varetægtsfængslede efter udlændingelovens § 35,  

 bør de pågældende således være indkvarteret i  

 Center Sandholm.
Det forhold, at en udlænding udvist ved dom har en  

 ægtefælle eller mindreårige børn her i landet, vil  

 ikke   som det er tilfældet for udlændinge på såkaldt  

 tålt ophold i almindelighed tale for, at Udlændingestyrelsen  

 undlader at træffe bestemmelse om, at udlændingen skal tage  

 ophold i Center Sandholm.
Dette gælder også, hvis den ved dom  

 udviste udlænding har såkaldt tålt ophold her i landet.  

 Baggrunden herfor er, at retten ved afgørelsen om udvisning har taget  

 stilling til, hvorvidt de humanitære hensyn, som er nævnt i  

 udlændingelovens § 26, herunder udlændingens tilknytning til  

 herboende personer, bør føre til, at der ikke træffes  

 afgørelse om udvisning.
Ved den foreslåede bestemmelse i § 34,  

 stk. 4, jf. lovforslagets § 1, nr. 10, foreslås det, at  

 udlændinge, der er udvist ved dom, og som ikke er  

 varetægtsfængslede efter udlændingelovens § 35, kan  

 pålægges meldepligt.
Det forudsættes, at politiet  

 pålægger udlændinge, der er pålagt at tage ophold i  

 Center Sandholm, meldepligt   som udgangspunkt hver uge.
Herved sikres det,  

 at politiet løbende holder opsyn med de pågældende  

 udlændinges tilstedeværelse.
 I de tilfælde, hvor Udlændingestyrelsen  

 undlader at træffe bestemmelse om, at udlændingen skal tage  

 ophold i Center Sandholm, vil politiet efter den foreslåede bestemmelse  

 i § 34, stk. 4, kunne pålægge den  

 pågældende meldepligt hos det stedlige politi som udgangspunkt  

 hver 14. dag.
 Efterkommer udlændingen ikke  

 Udlændingestyrelsens bestemmelse efter den foreslåede affattelse  

 af § 42 a, stk. 8, 1. pkt., kan den pågældende straffes  

 med bøde eller under skærpende omstændigheder med  

 fængsel i indtil 4 måneder, jf. udlændingelovens § 60,  

 stk. 1.
 Endvidere kan Udlændingestyrelsen med den  

 foreslåede ændring af § 42 a, stk. 9, nr. 3, jf.  

 lovforslagets § 1, nr. 26, bestemme, at en udlænding, der ikke  

 efterkommer styrelsens bestemmelse om at tage ophold i Center Sandholm, ikke  

 skal have dækket sine udgifter til underhold, bortset fra kost, logi og  

 sundhedsmæssige ydelser (madkasseordningen).
Til nr. 25 Efter den gældende bestemmelse i  

 udlændingelovens § 42 a, stk. 9, kan  

 Udlændingestyrelsen i visse nærmere angivne situationer bestemme,  

 at en udlænding, der er omfattet af udlændingelovens § 42 a,  

 stk. 1 og 2, jf. stk. 3 (asylansøgere m.v.), ikke skal have  

 dækket sine udgifter til underhold bortset fra kost, logi og  

 sundhedsmæssige ydelser (den såkaldte madkasseordning).  

 Udlændingestyrelsen kan træffe sådan bestemmelse, f.eks.  

 hvis udlændingen ikke efterkommer styrelsens bestemmelse om, at  

 udlændingen skal tage ophold efter Udlændingestyrelsens  

 nærmere bestemmelse, eller hvis udlændingen tilsidesætter  

 et pålæg om at udføre nødvendige opgaver i  

 forbindelse med driften af indkvarteringsstedet.
 Madkasseordningen indebærer, at udlændingen  

 ikke får udbetalt kontante ydelser, men får ydet kost og logi i  

 naturalier samt nødvendige sundhedsydelser.
 Det foreslås på denne baggrund  

 præciseret i § 42 a, stk. 9, at  

 Udlændingestyrelsen kan bestemme, at asylansøgere m.v. ikke skal  

 have dækket deres udgifter til underhold, men alene skal modtage kost  

 og logi i naturalier samt nødvendige sundhedsmæssige ydelser,  

 når de i bestemmelsen anførte betingelser er opfyldt.
Madkasseordningen blev indført ved lov nr. 407 af  

 10. juni 1997 om ændring af udlændingeloven (Optagelse af  

 fingeraftryk og personfotografi, foranstaltninger over for udlændinge,  

 der ikke medvirker til udsendelse m.v., og foranstaltninger over for den, der  

 medvirker til, at en udlænding opnår opholdstilladelse ved svig,  

 m.v.). Det fremgår af forarbejderne, at Udlændingestyrelsen efter  

 en konkret vurdering kan undlade at træffe bestemmelse om  

 iværksættelse af madkasseordningen, selv om udlændingen er  

 omfattet af de i bestemmelsen nævnte situationer, hvis  

 udlændingens manglende medvirken er bagatelagtig eller undskyldelig,  

 eller hvis inddragelse af lomme- og tøjpenge efter udlændingens  

 personlige og familiemæssige forhold vil virke særlig belastende  

 for udlændingen, f.eks. hvis udlændingen har børn i den  

 undervisningspligtige alder, eller hvis den udlænding,  

 afgørelsen omfatter, er mindreårig.
Der henvises til lovforslag  

 nr.
L 190 af 12. marts 1997, s. 19, jf.
Folketingstidende 1996-97,  

 Tillæg A, sp. 3976.
På baggrund heraf anvendes madkasseordningen i dag  

 ikke over for familier med børn under 18 år, gravide og  

 uledsagede mindreårige asylansøgere.
Udlændingestyrelsen  

 afgør konkret, om sygdom i øvrigt kan begrunde, at  

 madkasseordningen ikke bringes i anvendelse.
 Som anført i de almindelige bemærkninger,  

 afsnit 2.3.2, har Arbejdsgruppen vedrørende udsendelse af afviste  

 asylansøgere og udlændinge, der er udvist ved dom, i sin  

 redegørelse fra oktober 2002 anbefalet, at madkasseordningen skal  

 kunne anvendes over for familier med børn, som er væsentligt  

 yngre end 18 år, når der er tale om asylansøgere i  

 udsendelsesposition.
På den baggrund foreslås det, at  

 madkasseordningen også skal kunne anvendes over for familier med  

 børn, som er yngre end 18 år.
Kun hvis familien har børn  

 under den undervisningspligtige alder   dvs. under 7 år   skal familien  

 generelt undtages fra madkasseordningen.
Madkasseordningen vil herved kunne anvendes over for  

 familier med børn i eller over den undervisningspligtige alder, hvis  

 betingelserne herfor i øvrigt er til stede, og ingen af de andre  

 undtagelsesgrunde, jf. ovenfor, foreligger.
Hvorvidt en familie med  

 børn i eller over den undervisningspligtige alder skal omfattes af  

 ordningen, beror på en konkret vurdering af den enkelte sag.
Sygdom hos  

 barnet kan således f.eks. føre til, at madkasseordningen ikke  

 finder anvendelse over for familien.
 Den foreslåede udvidelse af madkasseordningen til at  

 omfatte familier med børn i eller over den undervisningspligtige alder  

 vil gælde i alle de tilfælde, hvor udlændingelovens  

 bestemmelser om madkasseordningen finder anvendelse.
 For så vidt angår de sager, hvor  

 Udlændingestyrelsen efter en konkret vurdering afgør, om en  

 udlændings eller dennes barns sygdom kan begrunde, at madkasseordningen  

 ikke bringes i anvendelse, henvises til lovforslagets § 1, nr. 29, og  

 bemærkningerne hertil.
Til nr. 26 Efter den gældende bestemmelse i  

 udlændingelovens § 42 a, stk. 9, nr. 3, kan  

 Udlændingestyrelsen bestemme, at en udlænding, der er omfattet af  

 udlændingelovens § 42 a, stk. 1 eller 2, jf. stk. 3,  

 ikke skal have dækket sine udgifter til underhold bortset fra kost,  

 logi og sundhedsmæssige ydelser (madkasseordningen), såfremt  

 udlændingen ikke efterkommer styrelsens bestemmelse om at tage ophold,  

 jf. udlændingelovens § 42 a, stk. 7, 1. pkt.
 Bestemmelsen betyder, at udlændinge, der er omfattet  

 af Udlændingestyrelsens underholdsforpligtelse, bliver omfattet af  

 madkasseordningen, hvis de ikke efterkommer styrelsens pålæg om  

 at tage ophold på et indkvarteringssted for asylansøgere m.v.,  

 jf. udlændingelovens § 42 a, stk. 7, 1. pkt.
 Efter udlændingelovens § 42 a, stk. 8, 1.  

 pkt., bestemmer Udlændingestyrelsen, medmindre særlige grunde  

 taler derimod, at en udlænding, der er meddelt afslag på en  

 ansøgning om opholdstilladelse efter udlændingelovens §§ 7  

 eller 8 (asyl), men som ikke kan udsendes (tvangsmæssigt) af landet,  

 jf. udlændingelovens § 31, skal tage ophold på et bestemt  

 indkvarteringssted for udlændinge, der er omfattet af styrelsens  

 underholdsforpligtelse.
 De udlændinge, som er omfattet af  

 udlændingelovens § 42 a, stk. 8, 1. pkt., jf. herved den ved  

 lovforslagets § 1, nr. 24, foreslåede ændring af  

 bestemmelsen, er således ikke efter den gældende bestemmelse i  

 udlændingelovens § 42 a, stk. 9, nr. 3, omfattet af  

 madkasseordningen i tilfælde af, at udlændingen ikke efterkommer  

 Udlændingestyrelsens bestemmelse om at tage ophold på et bestemt  

 indkvarteringssted.
 Med den foreslåede ændring af § 42 a,  

 stk. 9, nr. 3, kan Udlændingestyrelsen bestemme, at  

 udlændinge, der er omfattet af udlændingelovens § 42 a,  

 stk. 8, 1. pkt., skal være omfattet af madkasseordningen, hvis de  

 pågældende ikke efterkommer styrelsens bestemmelse om at tage  

 ophold i Center Sandholm.
 Ændringen af § 42 a, stk. 9, nr. 3,  

 indebærer således, at madkasseordningen vil kunne anvendes over  

 for både udlændinge på såkaldt tålt ophold og  

 udlændinge, der er udvist ved dom, jf. herved lovforslagets § 1,  

 nr. 24.
Til nr. 27 Der er tale om en konsekvensændring som følge  

 af lovforslagets § 1, nr. 28.
Til nr. 28 Efter den gældende bestemmelse i  

 udlændingelovens § 42 a, stk. 10, skal  

 Udlændingestyrelsen   medmindre særlige grunde taler derimod  

 bestemme, at en udlænding, der indgiver ansøgning om  

 opholdstilladelse efter udlændingelovens § 7 (asyl) ved eller  

 efter indrejsen og ikke medvirker til sagens oplysning, ikke skal have  

 dækket sine udgifter til underhold bortset fra kost, logi og  

 sundhedsmæssige ydelser (madkasseordningen).
 Madkasseordningen indebærer, at udlændingen  

 ikke får udbetalt kontante ydelser, men får ydet kost og logi i  

 naturalier samt nødvendige sundhedsydelser.
 Det foreslås på den baggrund præciseret  

 i § 42 a, stk. 10, at Udlændingestyrelsen, medmindre  

 særlige grunde taler derimod, skal bestemme, at en udlænding, der  

 er omfattet af udlændingelovens § 42 a, stk. 1 eller 2, jf.  

 stk. 3 (asylansøgere m.v.), ikke skal have dækket sine  

 udgifter til underhold, men alene skal modtage kost og logi i naturalier samt  

 nødvendige sundhedsmæssige ydelser, når de i bestemmelsen  

 anførte betingelser er opfyldt.
Bestemmelsen i udlændingelovens § 42 a,  

 stk. 10, blev indført ved lov nr. 473 af l. juli 1998 om  

 ændring af udlændingeloven og straffeloven (Tidsubegrænset  

 opholdstilladelse, asyl, familiesammenføring og udvisning m.v.). Det  

 fremgår af forarbejderne, at Udlændingestyrelsen alene kan  

 træffe bestemmelse om, at udlændingen skal have dækket sine  

 udgifter til underhold på almindelig vis efter udlændingelovens  

 § 42 a, stk. 1, hvis særlige grunde taler derfor, d.v.s. hvis  

 inddragelse af kost-, tøj- og lommepenge efter udlændingens  

 personlige og familiemæssige forhold vil virke særlig belastende  

 for udlændingen, f.eks. hvis udlændingen har børn i eller  

 under den undervisningspligtige alder, eller hvis udlændingen er en  

 mindreårig uledsaget asylansøger.
Der henvises til lovforslag  

 nr.
L 59 af 16. april 1998, s. 33, jf.
Folketingstidende 1997-98,  

 Tillæg A, sp. 1554.
På baggrund heraf anvendes madkasseordningen i dag  

 ikke over for familier med børn under 18 år, gravide og  

 uledsagede mindreårige asylansøgere.
Udlændingestyrelsen  

 afgør konkret, om sygdom i øvrigt kan begrunde, at  

 madkasseordningen ikke bringes i anvendelse.
Det foreslås, at madkasseordningen også skal  

 kunne anvendes over for familier med børn, som er yngre end 18  

 år, i de tilfælde, hvor udlændingelovens § 42 a,  

 stk. 10, finder anvendelse.
Kun hvis familien har børn under den  

 undervisningspligtige alder   dvs. under 7 år   skal familien generelt  

 undtages fra madkasseordningen.
Der henvises til bemærkningerne til  

 lovforslagets § 1, nr. 25.
 For så vidt angår de sager, hvor  

 Udlændingestyrelsen efter en konkret vurdering afgør, om en  

 udlændings eller dennes barns sygdom kan begrunde, at madkasseordningen  

 ikke bringes i anvendelse, henvises til lovforslagets § 1, nr. 29, og  

 bemærkningerne hertil.
 Efter den foreslåede bestemmelse i § 42 a,  

 stk. 10, nr. 1, skal Udlændingestyrelsen, medmindre  

 særlige grunde taler derimod, jf. ovenfor, bestemme, at en  

 udlænding, der er omfattet af underholdsforpligtelsen, jf.  

 udlændingelovens § 42 a, stk. 1 eller 2, jf. stk. 3,  

 ikke skal have dækket sine udgifter til underhold, men alene skal  

 modtage kost og logi i naturalier samt nødvendige  

 sundhedsmæssige ydelser, såfremt udlændingen indgiver  

 ansøgning om opholdstilladelse efter § 7 og ikke medvirker til  

 sagens oplysning, jf. udlændingelovens § 40, stk. 1, 1. og 2.  

 pkt.
 Den foreslåede bestemmelse svarer til den  

 gældende bestemmelse i udlændingelovens § 42 a,  

 stk. 10.
 Rigspolitichefen fører statistik over antallet af  

 personer, som har søgt om asyl, fordelt på  

 ansøgningssteder.
 Det fremgår af statistikken for 2001, at 7.171  

 personer indgav ansøgning om asyl på et af de  

 ansøgningssteder, der ikke anses for at være et  

 grænseansøgningssted. 3.182 personer indgav ansøgning om  

 asyl på et af de ansøgningssteder, der anses for at være  

 et grænseansøgningssted.
 Ifølge en foreløbig opgørelse over  

 antallet af personer, som har søgt asyl i perioden fra januar 2002 til  

 og med oktober 2002 fremgår det, at 2.492 personer indgav  

 ansøgning om asyl på et af de ansøgningssteder, der ikke  

 anses for at være et grænseansøgningssted. 1.241 personer  

 indgav ansøgning om asyl på et af de ansøgningssteder,  

 der anses for at være et grænseansøgningssted.
 Det fremgår således af statistikken, at  

 størstedelen af asylansøgerne først indgiver  

 ansøgning om asyl efter indrejsen i Danmark.
De asylansøgere, der først indgiver  

 ansøgning om asyl efter indrejsen, har ofte hverken rejsedokumenter  

 eller identitetspapirer på sig, hvilket vanskeliggør  

 myndighedernes efterforskning af deres sag.
I en del tilfælde er de  

 pågældende asylansøgere bragt til Danmark af  

 menneskesmuglere, der har pålagt de pågældende at holde  

 deres rejserute skjult for de danske myndigheder.
I den forbindelse  

 vælger eller pålægges de pågældende  

 asylansøgere ofte først at indgive ansøgning om asyl  

 efter indrejsen i Danmark   i visse tilfælde først efter en ikke  

 helt kort periode således at myndighederne ikke uden  

 asylansøgerens oplysning herom eller nærmere efterforskning kan  

 blive bekendt med, fra hvilket land de pågældende er indrejst i  

 Danmark.
 I asylsager er det ofte af betydning for afgørelser  

 om f.eks. overførsel til et andet EU-land efter Dublinkonventionens  

 regler eller om afvisning til et sikkert tredjeland, jf.  

 udlændingelovens § 48 a, eller for mulighederne for udsendelse  

 efter endeligt afslag på asyl, jf. udlændingelovens § 30,  

 stk. 2, at asylansøgerens rejserute til Danmark er kendt af  

 myndighederne.
 I tilfælde, hvor asylansøgeren indgiver  

 ansøgning om asyl ved indrejsen, vil myndighederne blive bekendt med,  

 fra hvilket land den pågældende indrejser i Danmark, hvilket vil  

 lette myndighedernes efterforskning af den resterende del af  

 asylansøgerens rejserute til Danmark.
I tilfælde, hvor asylansøgeren først  

 indgiver ansøgning om asyl efter indrejsen i Danmark, vil der ved  

 afgørelser efter den foreslåede bestemmelse i § 42 a,  

 stk. 10, nr. 1, særskilt skulle lægges vægt på,  

 om asylansøgeren afgiver en troværdig forklaring til  

 myndighederne om, fra hvilket land asylansøgeren er indrejst i  

 Danmark, og om, hvorfor ansøgningen om asyl først er indgivet  

 efter indrejsen.
Dette gælder særligt i tilfælde, hvor der  

 er forløbet en længere periode fra asylansøgerens  

 indrejse i Danmark til dennes indgivelse af ansøgning om asyl.
Som anført i lovforslagets almindelige  

 bemærkninger, afsnit 2.3.2, har Arbejdsgruppen vedrørende  

 udsendelse af afviste asylansøgere og udlændinge, der er udvist  

 ved dom, i sin redegørelse fra oktober 2002 anbefalet, at  

 madkasseordningen indgår som et fast element i den nye  

 udsendelsesprocedure.
Vil en udlænding, der er pålagt at udrejse  

 af landet, ikke underskrive en erklæring om at medvirke til udrejsen  

 eller medvirker udlændingen efterfølgende ikke   indstiller  

 politiet til Udlændingestyrelsen, at madkasseordningen skal finde  

 anvendelse for udlændingen.
 Efter den foreslåede bestemmelse i § 42 a,  

 stk. 10, nr. 2, skal Udlændingestyrelsen således,  

 medmindre særlige grunde taler derimod, bestemme, at en  

 udlænding, der er omfattet af udlændingelovens § 42 a,  

 stk. 1 eller 2, jf. stk. 3 (asylansøgere m.v.), ikke skal  

 have dækket sine udgifter til underhold, men alene skal modtage kost og  

 logi i naturalier samt nødvendige sundhedsmæssige ydelser,  

 såfremt politiet drager omsorg for udlændingens udrejse, og  

 udlændingen ikke medvirker hertil, jf. udlændingelovens  

 § 40, stk. 3, 1. pkt.
 Den foreslåede bestemmelse svarer til den  

 gældende bestemmelse i udlændingelovens § 42 a, stk. 9,  

 nr. 7, idet anvendelsen af madkasseordningen i de nævnte tilfælde  

 dog er skærpet, således at Udlændingestyrelsen nu  

skal træffe bestemmelse om anvendelse af madkasseordningen,  

 medmindre særlige grunde taler derimod, jf. ovenfor, hvor  

 Udlændingestyrelsen efter den gældende bestemmelse  kan  

træffe sådan bestemmelse.
 Den foreslåede bestemmelse i § 42 a,  

 stk. 10, nr. 2, omfatter både afviste asylansøgere og  

 udlændinge, der er udvist ved dom, jf. dog nedenfor.
Bestemmelsen omfatter derimod ikke udlændinge  

 på såkaldt tålt ophold, dvs. udlændinge, der har  

 fået afslag på en ansøgning om asyl, men som ikke kan  

 udsendes (tvangsmæssigt) af landet, jf. udlændingelovens  

 § 31, medmindre der er mulighed for at udsende udlændingen til et  

 tredjeland, og udlændingen ikke medvirker hertil, jf.  

 udlændingelovens § 40, stk. 3, 1. pkt.
Dette gælder  

 også udlændinge på såkaldt tålt ophold, der  

 samtidig er udvist ved dom.
Den foreslåede bestemmelse finder endvidere ikke  

 anvendelse over for udlændinge i udsendelsesposition, hvis der er  

 generelle hindringer for udsendelse af udlændingen, dvs. hindringer,  

 der ikke relaterer sig til udlændingens egne forhold, og politiet ikke  

 kan anvise en frivillig hjemrejserute.
Endvidere finder den foreslåede  

 bestemmelse ikke anvendelse, hvis Danmark er internationalt forpligtet til at  

 sikre en udlændings tilstedeværelse her i landet med henblik  

 på undersøgelser vedrørende evt.  

 strafforfølgning.
 Når den pågældende udsendelses- eller  

 udrejsehindring ophører, vil madkasseordningen i den foreslåede  

 § 42 a, stk. 10, nr. 2, som udgangspunkt igen finde anvendelse.
Til nr. 29 Efter den gældende bestemmelse i  

 udlændingelovens § 42 a, stk. 9, kan  

 Udlændingestyrelsen i visse nærmere angivne situationer bestemme,  

 at en udlænding, der er omfattet af udlændingelovens § 42 a,  

 stk. 1 og 2, jf. stk. 3 (asylansøgere m.v.), ikke skal have  

 dækket sine udgifter til underhold bortset fra kost, logi og  

 sundhedsmæssige ydelser (den såkaldte madkasseordning).
 Efter den gældende bestemmelse i  

 udlændingelovens § 42 a, stk. 10, skal  

 Udlændingestyrelsen, medmindre særlige grunde taler derimod,  

 bestemme, at madkasseordningen skal finde anvendelse for en udlænding,  

 der indgiver ansøgning om opholdstilladelse efter  

 udlændingelovens § 7 (asyl) ved eller efter indrejsen og ikke  

 medvirker til sagens oplysning.
 Bestemmelserne foreslås ændret ved  

 lovforslagets § 1, nr. 25, 27 og 28.
 Som anført i bemærkningerne til lovforslagets  

 § 1, nr. 25 og 28, afgør Udlændingestyrelsen konkret, om  

 sygdom kan begrunde, at madkasseordningen ikke bringes i anvendelse over for  

 en udlænding.
 Til brug for afgørelsen herom har  

 Udlændingestyrelsen tidligere i sager, hvor styrelsen har fundet grund  

 til at overveje, om sygdom kan begrunde, at madkasseordningen ikke bringes i  

 anvendelse, indhentet en udtalelse (attest) fra den lægefaglige  

 konsulent i Dansk Røde Kors Asylafdeling om den  

 pågældende udlændings helbredsforhold.  

 Udlændingestyrelsen har herefter på grundlag af attesten fra den  

 lægefaglige konsulent truffet afgørelse om, hvorvidt den  

 pågældende udlændings helbredsforhold er til hinder for  

 anvendelse af madkasseordningen.
 Dansk Røde Kors Asylafdeling har i den  

 forbindelse fundet, at organisationens læger har været  

 forpligtede til at udstede sådanne attester i henhold til  

 lægelovens § 8, stk. 3, hvorefter læger er forpligtede  

 til på begæring af en offentlig myndighed i det efter  

 øjemedet fornødne omfang at afgive attest til offentligt brug  

 om de lægelige iagttagelser, som lægen er i stand til at meddele  

 oplysning om, vedrørende en af lægen undersøgt eller  

 behandlet person, der søger eller oppebærer pension,  

 understøttelse eller anden offentlig hjælp, herunder hjælp  

 i henhold til forsikrings- og forsørgelseslovene.
 Den Danske Lægeforening har imidlertid ved brev af  

 10. marts 1999 til Rigspolitichefen og Dansk Røde Kors  

 Asylafdeling tilkendegivet, at det er foreningens klare opfattelse, at det  

 må anses for uforeneligt med foreningens etiske regler at  

 imødekomme anmodninger om sådanne attester, som efter  

 foreningens opfattelse foretages med tvivlsom lovhjemmel, og som under alle  

 omstændigheder ikke sker i patientens egen interesse.
 Sundhedsstyrelsen har endvidere i brev af 17. maj 2001 til  

 Dansk Røde Kors Asylafdeling tilkendegivet, at der efter  

 Sundhedsstyrelsens opfattelse ikke er hjemmel i lægelovens § 8,  

 stk. 3, til at pålægge læger en pligt til at udstede  

 attest til brug for Udlændingestyrelsens vurdering af, om  

 madkasseordningen kan bringes i anvendelse over for en udlænding.
Lægeforeningens og Sundhedsstyrelsens  

 tilkendegivelser har betydet, at Udlændingestyrelsen i sager, hvor  

 styrelsen finder grund til at overveje, om sygdom kan begrunde, at  

 madkasseordningen ikke bringes i anvendelse, anmoder den  

 pågældende udlænding om samtykke til, at styrelsen  

 indhenter nærmere oplysninger om den pågældendes  

 helbredsforhold i form af sygejournaler m.v. fra  

 indkvarteringsoperatørerne.
I de tilfælde, hvor  

 udlændingen ikke giver samtykke hertil, træffer  

 Udlændingestyrelsen afgørelse på det foreliggende  

 grundlag, hvilket i langt de fleste tilfælde indebærer, at  

 styrelsen ikke kan træffe afgørelse om anvendelse af  

 madkasseordningen over for den pågældende, da det ikke kan  

 afvises, at den pågældendes helbredsforhold er til hinder for en  

 sådan anvendelse.
 Det foreslås på den baggrund i § 42 a,  

 stk. 11, at Udlændingestyrelsen til brug for afgørelser  

 om anvendelse af madkasseordningen efter udlændingelovens § 42 a,  

 stk. 9 og 10, uden udlændingens samtykke kan indhente oplysninger  

 fra indkvarteringsoperatørerne om udlændingens  

 helbredsforhold.
Bestemmelsen indebærer, at en  

 indkvarteringsoperatør på Udlændingestyrelsens forlangende  

 videregiver de oplysninger om en udlændings helbredsforhold, som  

 indkvarteringsoperatøren er i besiddelse af, og som kan være af  

 betydning for Udlændingestyrelsens afgørelse om anvendelse af  

 madkasseordningen efter udlændingelovens § 42 a, stk. 9 og  

 10, uanset om den pågældende udlænding giver samtykke  

 hertil.
Herved gives der mulighed for, at Udlændingestyrelsen i sager,  

 hvor styrelsen finder grund til at overveje, om sygdom kan begrunde, at  

 madkasseordningen ikke bringes i anvendelse, kan blive bekendt med relevante  

 oplysninger om udlændingens helbredsforhold, som  

 indkvarteringsoperatørerne måtte være i besiddelse af i  

 form af sygejournaler m.v.
Ved indkvarteringsoperatørerne forstås de  

 operatører, der efter udlændingelovens § 42 a, stk. 5,  

 driver indkvarteringssteder for asylansøgere m.v.
Det drejer sig for  

 tiden om Dansk Røde Kors Asylafdeling, Beredskabsstyrelsen og  

 Hanstholm Kommune.
 Det forudsættes, at Udlændingestyrelsen  

 normalt forsøger at indhente asylansøgerens samtykke før  

 anvendelse af den foreslåede bestemmelse i § 42 a,  

 stk. 11.
Det bemærkes, at Udlændingestyrelsen alene vil  

 træffe afgørelse om, at madkasseordningen skal bringes i  

 anvendelse over for en udlænding, såfremt der på baggrund  

 af de indhentede helbredsoplysninger fra indkvarteringsoperatøren ikke  

 er tvivl om, at udlændingens helbredsforhold ikke taler imod anvendelse  

 af madkasseordningen.
Det vil f.eks. kunne være tilfældet, hvis  

 baggrunden for, at Udlændingestyrelsen indhenter de nævnte  

 oplysninger, er et anbringende fra udlændingen om, at madkasseordningen  

 ikke kan bringes i anvendelse over for den pågældende, fordi den  

 pågældende lider af f.eks. diabetes eller hjertesygdom, og de  

 indhentede oplysninger fra indkvarteringsoperatøren viser, at dette  

 ikke er tilfældet.
Det bemærkes, at videregivelsen af de nævnte  

 oplysninger antages at kunne ske indenfor rammerne af persondatalovens  

 § 7, stk. 2, nr. 4. Det fremgår således af  

 persondatalovens § 7, stk. 2, nr. 4, at behandling af  

 følsomme oplysninger, såsom helbredsoplysninger, kan ske uden  

 samtykke, hvis behandlingen er nødvendig for, at et retskrav kan  

 fastlægges, gøres gældende eller forsvares.
Det  

 fremgår af bemærkningerne hertil, at bestemmelsen bl.a. omfatter  

 offentlige myndigheders behandling af oplysninger i forbindelse med  

 myndighedsudøvelse.
Der henvises herved til lovforslag nr.
L 147,  

 Folketingstidende 1999-2000, Tillæg A, sp. 3971 ff.
Det følger af § 26 i lov nr. 482 af 1. juli  

 1998 om patienters retsstilling, at sundhedspersoner med patientens samtykke  

 kan videregive oplysninger om patientens helbredsforhold, øvrige rent  

 private forhold og andre fortrolige oplysninger til myndigheder,  

 organisationer, private personer m.fl.
Videregivelsen af oplysningerne kan  

 ske uden patientens samtykke, bl.a. når det følger af lov, at  

 oplysningen skal videregives, og oplysningen må antages at have  

 væsentlig betydning for den modtagende myndigheds sagsbehandling, jf.  

 § 26, stk. 2, nr. 1. Den sundhedsperson, der er i besiddelse af en  

 fortrolig oplysning, afgør, hvorvidt videregivelse efter bl.a.  

 § 26, stk. 2, nr. 1, er berettiget.
 Det forudsættes, at sundhedspersonen i  

 almindelighed, medmindre der foreligger særlige grunde, forinden en  

 videregivelse finder sted, forsøger at indhente patientens  

 samtykke.
Det bemærkes hertil, at der ved den foreslåede  

 bestemmelse i § 42 a, stk. 11, tilvejebringes lovhjemmel til, at  

 oplysningerne kan indhentes fra indkvarteringsoperatørerne.
Det  

 bemærkes endvidere, at oplysningerne er af afgørende betydning  

 for Udlændingestyrelsens afgørelser om anvendelse af  

 madkasseordningen, når der er tale om sager, hvor styrelsen finder  

 grund til at overveje, om sygdom kan begrunde, at madkasseordningen ikke  

 bringes i anvendelse.
 Udlændingestyrelsens afgørelser om anvendelse  

 af madkasseordningen kan indbringes for Integrationsministeriet, jf.  

 udlændingelovens § 46, stk. 2.
Til nr. 30 Den foreslåede bestemmelse i § 43 a,  

 stk. 1, svarer til den gældende bestemmelse i  

 udlændingelovens § 43 a, stk. 1.
 Efter den foreslåede bestemmelse i § 43 a,  

 stk. 2, kan der ydes hjælp til tilbagevenden til hjemlandet  

 eller det tidligere opholdsland til udlændinge, der opholder sig her i  

 landet og er registreret som asylansøgere efter udlændingelovens  

 § 48 e, stk. 1, og er meddelt afslag på en ansøgning  

 om opholdstilladelse efter udlændingelovens § 7 (asyl) af  

 Udlændingestyrelsen eller Flygtningenævnet, hvis  

 udlændingen medvirker til at udrejse uden ugrundet ophold.
 Den foreslåede bestemmelse i § 43 a,  

 stk. 2, er et led i den foreslåede nye procedure for udsendelse af  

 afviste asylansøgere, jf. herved lovforslagets almindelige  

 bemærkninger, afsnit 2.
 De personer, der er omfattet af den foreslåede  

 bestemmelse i § 43 a, stk. 2, er udlændinge, der har indgivet  

 en ansøgning om asyl, og hvor Udlændingestyrelsen har besluttet,  

 at denne ansøgning skal behandles her i landet, dvs. at de  

 pågældende er registreret som asylansøgere her i landet,  

 jf. udlændingelovens § 48 e, stk. 1.
 Det er endvidere en betingelse for at kunne modtage  

 hjælp efter den foreslåede bestemmelse i § 43 a,  

 stk. 2, at udlændingen er meddelt afslag på  

 ansøgningen om asyl af Udlændingestyrelsen eller  

 Flygtningenævnet, jf. dog nedenfor om den foreslåede bestemmelse  

 i § 43 a, stk. 4.
 Udlændinge, der er meddelt afslag på en  

 ansøgning om asyl af Udlændingestyrelsen i normalprocedure, dvs.  

 med automatisk påklage til Flygtningenævnet, og som frafalder  

 klage til nævnet, og udlændinge, der er meddelt endeligt afslag  

 på en ansøgning om asyl af Flygtningenævnet, er  

 således omfattet af den foreslåede bestemmelse i § 43 a,  

 stk. 2.
Efter den foreslåede bestemmelse i § 43 a,  

 stk. 2, kan der ydes hjælp til tilbagevenden til hjemlandet eller  

 det tidligere opholdsland.
Der kan derimod ikke efter den foreslåede  

 bestemmelse ydes hjælp til rejse til et tredjeland.
En sådan  

 hjælp kan eventuelt ydes efter § 43 a, stk. 1.
Det er endvidere en betingelse for ydelse af hjælp  

 efter den foreslåede bestemmelse i § 43 a, stk. 2, at  

 udlændingen medvirker til at udrejse uden ugrundet ophold.
Det vil bero  

 på en samlet vurdering af sagens omstændigheder, om en  

 udlænding medvirker til udrejsen på en sådan måde, at  

 der kan ydes hjælp.
I vurderingen skal bl.a. indgå, om udlændingen  

 i forbindelse med politiets udrejsekontrol har tilkendegivet at ville  

 medvirke til udrejsen og har underskrevet en erklæring herom.
Det kan i  

 den forbindelse tillægges en vis betydning, om udlændingen ved  

 politiets udrejsekontrol kan godtgøre, at den pågældende  

 har søgt at overholde det pålagte udrejsepålæg, men  

 at det endnu ikke har været muligt at udrejse, og at dette ikke beror  

 på udlændingens egne forhold.
Endvidere skal det indgå, om  

 udlændingen efterfølgende aktivt medvirker til  

 udsendelsesbestræbelserne, herunder om udlændingen efter  

 anmodning underskriver nødvendige ansøgninger om  

 rejselegitimation m.v. og frivilligt møder frem på hjemlandets  

 repræsentation eller lignende, hvis dette er nødvendigt for  

 udrejsen.
Det skal endvidere indgå i vurderingen, om udlændingen  

 løbende holder sig i kontakt med politiet med henblik på at  

 fremme udrejsen.
Endelig skal det indgå i vurderingen, om  

 udlændingen udrejser af landet, så snart forudsætningerne  

 herfor er til stede.
 Har udlændingen ikke aktivt medvirket til udrejsen,  

 eller har udlændingen søgt at forsinke udrejsen eller forsinket  

 udrejsen, f.eks. ved at indgive ansøgninger om opholdstilladelse  

 på andet grundlag eller anmodninger om genoptagelse af asylsagen, uden  

 at der er grundlag herfor, vil udlændingen normalt ikke kunne anses for  

 at have medvirket til udrejsen på en sådan måde, at der kan  

 ydes hjælp efter § 43 a, stk. 2. Det vil dog kunne  

 indgå i vurderingen, om den manglende medvirken eller forsinkelsen af  

 udrejsen er undskyldelig eller bagatelagtig.
Det bemærkes, at såfremt et medlem af en  

 familie nægter at medvirke til udrejsen, kan der ydes hjælp til  

 de øvrige familiemedlemmer, såfremt de opfylder betingelserne  

 herfor.
Det betyder, at de øvrige familiemedlemmer fortsat skal  

 medvirke aktivt til udrejsebestræbelserne, uanset at hele familien ikke  

 kan udrejse samlet.
Det afgøres i umiddelbar tilknytning til udrejsen,  

 om der kan ydes hjælp efter den foreslåede bestemmelse i  

 § 43 a, stk. 2. Det forudsættes således, at  

 afgørelsen om, hvorvidt der kan ydes hjælp efter den  

 foreslåede bestemmelse træffes i forlængelse af den  

 endelige planlægning af udrejsen.
Afgørelsen vil dog være  

 betinget af, at udlændingen rent faktisk udrejser som planlagt.
Der kan  

 således først ske udbetaling af hjælp efter § 43 a,  

 stk. 2, når der er sikkerhed for, at udlændingen udrejser  

 som planlagt.
Det kan således være nødvendigt, at politiet  

 påser udlændingens udrejse, medmindre der er tilstrækkelig  

 sikkerhed for, at udlændingen udrejser, uanset at dette ikke  

 påses.
Rigspolitichefen træffer afgørelse om ydelse  

 af hjælp efter den foreslåede bestemmelse i § 43 a,  

 stk. 2, jf. den gældende bestemmelse i udlændingelovens  

 § 48, 3. pkt.
Afgørelsen kan ikke påklages til  

 Integrationsministeriet, jf. herved lovforslagets § 1, nr. 35.
 Integrationsministeriet vil   når den  

 foreslåede bestemmelse i § 43 a, stk. 2, har været  

 anvendt i et år   foretage en erfaringsbaseret vurdering af, hvorvidt  

 ordningen har den tilsigtede motivationsfremmende effekt.  

 Integrationsministeriet vil orientere Folketingets udvalg for  

 Udlændinge- og Integrationspolitik om resultatet af evalueringen.
 Den foreslåede bestemmelse i § 43 a,  

 stk. 3, svarer indholdsmæssigt til den gældende  

 bestemmelse i udlændingelovens § 43 a, stk. 2, bortset fra  

 tilføjelsen af en henvisning til den foreslåede bestemmelse i  

 § 43 a, stk. 2. Efter bestemmelsen kan der ikke ydes hjælp  

 efter de foreslåede bestemmelser i § 43 a, stk. 1 og 2, til  

 udlændinge, der har opholdstilladelse her i landet, som er statsborgere  

 i et af de nordiske lande eller i et EU-land, eller som er omfattet af  

 EØS-aftalen.
 Efter den foreslåede bestemmelse i § 43 a,  

 stk. 4, er en udlænding ikke omfattet af den foreslåede  

 bestemmelse i § 43 a, stk. 2, hvis udlændingen er meddelt  

 afslag på asyl af Udlændingestyrelsen i medfør af  

 udlændingelovens § 53 b, stk. 1 (åbenbart  

 grundløs-proceduren), eller hvis udlændingen er omfattet af  

 udlændingelovens § 10 om udelukkelse fra opholdstilladelse.
 Den foreslåede bestemmelse i § 43 a,  

 stk. 5, svarer til den gældende bestemmelse i  

 udlændingelovens § 43 a, stk. 3.
 Efter den foreslåede bestemmelse i § 43 a,  

 stk. 6, udgør den hjælp, der kan udbetales efter den  

 foreslåede bestemmelse i § 43 a, stk. 2, 3.000 kr. pr. voksen  

 og 1.500 kr. pr. barn under 18 år.
 Alderen på tidspunktet for den fastsatte  

 udrejsefrists udløb er afgørende for, efter hvilken takst der  

 kan ydes hjælp.
 Den foreslåede bestemmelse i § 43 a,  

 stk. 7, svarer indholdsmæssigt til den gældende  

 bestemmelse i udlændingelovens § 43 a, stk. 4, bortset fra  

 tilføjelsen af en henvisning til den foreslåede bestemmelse i  

 § 43 a, stk. 2. Bestemmelsen indebærer bl.a., at en  

 udlænding kun kan modtage hjælp efter den foreslåede  

 bestemmelse i § 43 a, stk. 2, én gang.
 Den foreslåede bestemmelse i § 43 a,  

 stk. 8, svarer indholdsmæssigt til den gældende  

 bestemmelse i udlændingelovens § 43 a, stk. 5, bortset fra  

 tilføjelsen af en henvisning til den foreslåede bestemmelse i  

 § 43 a, stk. 6. Bestemmelsen indebærer bl.a., at hjælp  

 efter de foreslåede bestemmelser i § 43 a, stk. 2, jf.  

 § 43 a, stk. 6, reguleres én gang årligt med  

 satsreguleringsprocenten, jf. lov om en satsreguleringsprocent.
Til nr. 31 Efter den foreslåede bestemmelse i § 43  

 b kan integrationsministeren bestemme, at der kan ydes økonomisk  

 støtte til frivillig tilbagevenden til hjemlandet til grupper af  

 udlændinge, der opholder sig her i landet, og som har indgivet  

 ansøgning om opholdstilladelse efter udlændingelovens § 7  

 (asyl) og ikke har opholdstilladelse her i landet, når særlige  

 repatrieringshensyn taler derfor.
 Den foreslåede bestemmelse giver mulighed for, at  

 integrationsministeren, hvis særlige hensyn af  

 repatrieringsmæssig karakter taler derfor, kan beslutte at yde  

 støtte til grupper af asylansøgere, der opholder sig her i  

 landet, og som ikke har opholdstilladelse.
 Med udtrykket "repatrieringshensyn" menes, at  

 der skal være tale om personer, der generelt på tidspunktet for  

 deres udrejse fra hjemlandet må antages at have haft en berettiget  

 forventning om at blive anerkendt som flygtninge, men som efter indrejsen og  

 registreringen som asylansøgere her i landet, jf.  

 udlændingelovens § 48 e, stk. 1, typisk på grund af  

 ændrede forhold i hjemlandet ikke kan anerkendes som flygtninge.
 Det forudsættes, at integrationsministeren i  

 forbindelse med iværksættelse af en sådan  

 støtteordning indhenter samtykke fra Folketingets Finansudvalg ved et  

 aktstykke, hvori baggrunden for, at integrationsministeren ønsker at  

 iværksætte støtteordningen, er beskrevet, ligesom det  

 nærmere er beskrevet og afgrænset, hvilke grupper af  

 asylansøgere der er omfattet, og hvilke betingelser der kræves  

 opfyldt for at blive omfattet af støtteordningen.
Til nr. 32 Der er tale om en konsekvensændring som følge  

 af lovforslagets § 1, nr. 6.
Til nr. 33 Efter den gældende bestemmelse i  

 udlændingelovens § 47 a kan integrationsministeren fastsætte  

 nærmere regler om, at Udlændingestyrelsen og politiet kan udstede  

 visum ved indrejsen i landet samt udstede tilbagerejsetilladelse til en  

 udlænding, der lovligt opholder sig her i landet.
Efter Schengenkonventionens artikel 17, stk. 3, litra  

 c, træffer Eksekutivkomitéen de nødvendige  

 afgørelser om, på hvilke betingelser visum kan udstedes ved  

 grænsen.
Eksekutivkomitéen har på baggrund heraf den 26.  

 april 1994 truffet afgørelse om, at et visum, der udstedes ved  

 grænsen, ikke må være gyldigt for mere end én  

 indrejse og kun op til 15 dage, og at et visum kun kan udstedes ved  

 grænsen, hvis den pågældende udlænding kan  

 påberåbe sig en uforudset og tvingende indrejsegrund, der  

 så vidt muligt er dokumenteret.
I forbindelse med Amsterdam-traktatens  

 ikrafttræden den 1. maj 1999 er Schengenkonventionens regelsæt  

 blevet integreret i Den Europæiske Union.
Det bemærkes, at der i EU forberedes et nyt  

 retsgrundlag for udstedelse af visum ved grænsen, der vil erstatte  

 ovennævnte Eksekutivkomités afgørelse af 26. april 1994.  

 Der er således den 16. april 2002 blevet fremsat et forslag til  

 rådsforordning om udstedelse af visum ved grænsen, herunder  

 udstedelse af visum ved grænsen til søfolk i transit.
Udkastet  

 er offentliggjort i De Europæiske Fællesskabers Tidende den 12.  

 juni 2002 (EF-Tidende, C 139, s. 6). Forslaget til forordningen indeholder  

 ikke væsentlige forskelle i forhold til de gældende regler for  

 udstedelse af visum på grænsen.
En egentlig vedtagelse forventes  

 at ske i foråret 2003, når Europa-Parlamentet har udtalt sig om  

 forslaget.
Forordningen er omfattet af det danske forbehold.
 Integrationsministeren har med hjemmel i  

 udlændingelovens § 47 a fastsat nærmere regler om udstedelse  

 af visum ved indrejsen her i landet i udlændingebekendtgørelsens  

 § 17, stk. 4 og 6.
 Efter udlændingebekendtgørelsens § 17,  

 stk. 4, 1. pkt., kan Udlændingestyrelsen, når særlige  

 grunde taler derfor, udstede visum for op til 15 dages ophold med  

 én indrejse eller transitvisum ved indrejsen her i landet.
 Efter udlændingebekendtgørelsens § 17,  

 stk. 6, 1. og 2. pkt., kan politiet efter bemyndigelse fra  

 Udlændingestyrelsen i særlige tilfælde udstede visum for op  

 til 15 dages ophold med én indrejse eller transitvisum ved indrejsen  

 her i landet, medmindre udlændingen er indberettet til  

 Schengeninformationssystemet som uønsket eller har indrejseforbud til  

 Danmark.
 På den baggrund foreslås bestemmelsen i  

§ 47 a præciseret, således at det fremgår  

 heraf, at integrationsministeren kan fastsætte nærmere regler om,  

 at Udlændingestyrelsen og politiet i særlige tilfælde kan  

 udstede visum ved indrejsen i landet samt udstede tilbagerejsetilladelse til  

 en udlænding, der lovligt opholder sig her i landet.
Til nr. 34 Der er tale om en lovteknisk præcisering.
Til nr. 35 Den foreslåede tilføjelse til § 48,  

 7. pkt., betyder, at politiets afgørelser efter den  

 foreslåede bestemmelse i § 43 a, stk. 2, jf. herved  

 lovforslagets § 1, nr. 30,  ikke kan påklages til  

 integrationsministeren.
Til nr. 36 Efter den gældende bestemmelse i  

 udlændingelovens § 58 f kan integrationsministeren fastsætte  

 nærmere regler om politiets betaling for udgifter, som andre  

 Schengenlande har afholdt i forbindelse med udsendelse af  

 udlændinge.
Bestemmelsen blev indsat i udlændingeloven ved lov  

 nr. 410 af 10. juni 1997 om ændring af udlændingeloven  

 (Schengen-konventionen m.v.). Det fremgår af forarbejderne til  

 bestemmelsen, at Schengenlandene efter artikel 24 i Schengenkonventionen  

 indbyrdes skal udligne uligevægten i de udgifter, som  

 udsendelsespligten i Schengenkonventionens artikel 23 måtte  

 medføre, når disse udgifter ikke kan afholdes af  

 udlændingen selv.
De nærmere vilkår og kriterier herfor  

 fastsættes af Eksekutivkomitéen.
Det fremgår endvidere af  

 forarbejderne, at bestemmelsen i udlændingelovens § 58 f  

 bemyndiger indenrigsministeren (nu integrationsministeren) til at  

 fastsætte nærmere regler om, at politiet kan afholde udgifter til  

 opfyldelse af Danmarks forpligtelser efter artikel 24, såfremt en  

 udligningsordning måtte blive vedtaget af Eksekutivkomitéen.
Der  

 henvises til lovforslag nr.
L 222 af 10. april 1997, jf.
Folketingstidende  

 1996-1997, Tillæg A, sp. 4757.
Det fremgår af artikel 7 i direktiv 2001/40/EF af  

 28. maj 2001 om gensidig anerkendelse af afgørelser om udsendelse af  

 tredjelandsstatsborgere (EF-Tidende 2001, L 149, s. 34), at medlemsstaterne  

 indbyrdes udligner de finansielle ubalancer, som måtte opstå som  

 følge af anvendelsen af direktivet, hvis udsendelsen ikke kan ske  

 på den pågældende tredjelandsstatsborgers regning.
Med  

 henblik på anvendelsen af artikel 7 vedtager Rådet senest den 2.  

 december 2002 de relevante kriterier og nærmere bestemmelser  

 vedrørende denne udligning.
Disse kriterier og nærmere  

 bestemmelser gælder tilsvarende for anvendelsen af artikel 24 i  

 Schengenkonventionen.
Rådets vedtagelse af de relevante kriterier og  

 nærmere bestemmelser skal ske på baggrund af et forslag herom fra  

 Kommissionen.
Der foreligger endnu ikke et sådant forslag.
 Det bemærkes, at direktiv 2001/40/EF af 28. maj 2001  

 om gensidig anerkendelse af afgørelser om udsendelse af  

 tredjelandsstatsborgere er gennemført i dansk ret ved lov nr. 134 af  

 20. marts 2002 om ændring af udlændingeloven (Rådets  

 forordning om fri bevægelighed for indehavere af visum til  

 længerevarende ophold og Rådets direktiv om gensidig anerkendelse  

 af afgørelser om udsendelse af tredjelandsstatsborgere), jf.  

 Folketingstidende 2001-2002, Tillæg C, sp. 26. Loven trådte i  

 kraft den 2. december 2002.
Udover Schengenlandene deltager også Storbritannien  

 og Irland i vedtagelsen og anvendelsen af direktivet.
Storbritannien og  

 Irland har således i overensstemmelse med artikel 3 i Protokollen om  

 Det Forenede Kongeriges og Irlands Stilling meddelt, at landene ønsker  

 at deltage i vedtagelsen og anvendelsen af direktivet, jf. direktivets  

 præambel.
Dette indebærer, at direktivet fuldt ud er  

 gældende i relation til Storbritannien og Irland.
 Ved den foreslåede ændring af bestemmelsen i  

§ 58 f gives integrationsministeren derfor bemyndigelse til at  

 fastsætte nærmere regler om politiets betaling for udgifter, som  

 andre Schengenlande eller EU-lande har afholdt i forbindelse med udsendelse  

 af udlændinge, når Rådet har vedtaget de relevante  

 kriterier og nærmere bestemmelser herom, jf. ovenfor.
Til § 2 Det foreslås i § 2, at loven  

 træder i kraft den 1. maj 2003.
Den ved lovforslagets § 1, nr. 1 og 5-7,  

 foreslåede sagsbehandlingsprocedure for ansøgninger om  

 humanitær opholdstilladelse finder anvendelse fra og med den 1. maj  

 2003, uanset om udlændingen har indgivet ansøgning om  

 opholdstilladelse efter udlændingelovens § 7 (asyl) forud for  

 denne dato.
Den foreslåede procedure finder ikke anvendelse for  

 udlændinge, der efter endeligt afslag på en ansøgning om  

 asyl har indgivet ansøgning om humanitær opholdstilladelse forud  

 for den 1. maj 2003.
Den foreslåede overgangsordning indebærer, at  

 udlændinge, der fra og med den 1. maj 2003 meddeles afslag på en  

 ansøgning om asyl af Udlændingestyrelsen i normalprocedure, dvs.  

 med automatisk påklage til Flygtningenævnet, skal indgive en  

 eventuel ansøgning om humanitær opholdstilladelse inden 15 dage  

 efter Udlændingestyrelsens meddelelse af afslag på en  

 ansøgning om asyl, hvis ansøgningen om humanitær  

 opholdstilladelse skal have opsættende virkning med hensyn til  

 udrejsefristen.
Sådanne udlændinge vil fra og med den 1. maj 2003  

 modtage skriftlig vejledning i forbindelse med Udlændingestyrelsens  

 meddelelse af afslag på en ansøgning om asyl vedrørende  

 muligheden for at indgive en ansøgning om humanitær  

 opholdstilladelse.
Vejledningen vil bl.a. indeholde oplysning om, at  

 ansøgningen om humanitær opholdstilladelse skal indgives inden  

 15 dage efter Udlændingestyrelsens meddelelse af afslag på en  

 ansøgning om asyl i normalprocedure, hvis ansøgningen om  

 humanitær opholdstilladelse skal have opsættende virkning med  

 hensyn til udrejsefristen.
Den foreslåede overgangsordning indebærer  

 endvidere, at udlændinge, der er meddelt afslag på en  

 ansøgning om asyl af Udlændingestyrelsen i normalprocedure forud  

 for den 1. maj 2003, i forbindelse med lovens ikrafttræden vil modtage  

 en særlig, skriftlig vejledning med oplysning om muligheden for at  

 indgive en ansøgning om humanitær opholdstilladelse og med  

 oplysning om, at en ansøgning herom medmindre særlige grunde  

 gør sig gældende   alene vil have opsættende virkning med  

 hensyn til udrejsefristen, hvis ansøgningen indgives inden 15 dage  

 efter modtagelsen af vejledningen.
De pågældende udlændinge  

 har således mulighed for at opnå opsættende virkning med  

 hensyn til udrejsefristen, selv om ansøgningen om humanitær  

 opholdstilladelse indgives mere end 15 dage efter Udlændingestyrelsens  

 meddelelse af afslag på en ansøgning om asyl i 1. instans.
Den foreslåede nye procedure for udsendelse af  

 afviste asylansøgere, der er beskrevet i lovforslagets almindelige  

 bemærkninger, afsnit 2.3, og de ved lovforslagets § 1, nr. 8, 12,  

 27, 30 og 35, foreslåede bestemmelser, finder anvendelse for  

 udlændinge, der har fået endeligt afslag på en  

 ansøgning om asyl og er blevet pålagt at udrejse, og som den 1.  

 maj 2003 er i reel udsendelsesposition, dvs. at der ikke er meddelt  

 opsættende virkning med hensyn til udrejsefristen i forbindelse med en  

 ansøgning om opholdstilladelse på andet grundlag eller en  

 anmodning om genoptagelse af asylsagen, eller som fra og med den 1. maj 2003  

 kommer i udsendelsesposition.
Dette gælder uanset, hvornår  

 ansøgningen om asyl er indgivet.
Den foreslåede overgangsordning indebærer, at  

 afviste asylansøgere, der fra og med den 1. maj 2003 kommer i  

 udsendelsesposition, bliver omfattet af den foreslåede nye  

 udsendelsesprocedure, der indeholder en indgående personlig samtale  

 mellem udlændingen og politiet ved udrejsekontrollen og tilsagn om  

 udbetaling af 3.000 kr. pr. voksen og 1.500 kr. pr. barn ved medvirken til  

 udrejse uden ugrundet ophold.
Medvirker udlændingen ikke til udrejsen,  

 er konsekvenserne som udgangspunkt anvendelse af madkasseordningen,  

 overflytning til Center Sandholm, pålæggelse af meldepligt og  

 eventuelt frihedsberøvelse.
Den foreslåede overgangsordning indebærer  

 endvidere, at afviste asylansøgere, som den 1. maj 2003 er i reel  

 udsendelsesposition, i forbindelse med lovens ikrafttræden vil modtage  

 en skriftlig vejledning om den foreslåede nye udsendelsesprocedure.
Det  

 vil heraf fremgå, at afviste asylansøgere, der senest den 15.  

 maj 2003 retter henvendelse til politiet og erklærer at ville medvirke  

 til udrejsen, har mulighed for at få udbetalt 3.000 kr. pr. voksen og  

 1.500 kr. pr. barn efter den ved lovforslagets § 1, nr. 30,  

 foreslåede bestemmelse, hvis betingelserne herfor er opfyldt.
Det vil  

 endvidere fremgå, at den foreslåede nye udsendelsesprocedure vil  

 finde anvendelse over for de pågældende, såfremt de fortsat  

 ikke ønsker at medvirke til udrejsen.
Det betyder, at politiet skal  

 gennemgå sagerne vedrørende afviste asylansøgere i reel  

 udsendelsesposition, hvor den manglende udrejse eller udsendelse ikke beror  

 på generelle udsendelseshindringer, og hvor politiet ikke kan anvise en  

 frivillig hjemrejserute, med henblik på at indstille til  

 Udlændingestyrelsen, om madkasseordningen skal anvendes over for de  

 personer, der ikke ønsker at medvirke til udrejsen.
Politiet har  

 endvidere mulighed for at anvende de øvrige elementer i den  

 foreslåede nye udsendelsesprocedure over for denne gruppe af afviste  

 asylansøgere.
 Det bemærkes i den forbindelse, at  

 Udlændingestyrelsen ved afgørelser om overflytning til Center  

 Sandholm kan tage hensyn til de kapacitetsmæssige forhold i centret.  

 Dette gælder særligt i perioden frem til efteråret 2003,  

 hvorefter centret forventes at være udbygget med yderligere 300 pladser  

 i forhold til kapaciteten ultimo 2002.
De ved lovforslagets § 1, nr. 10 og 24,  

 foreslåede bestemmelser om, at udlændinge udvist ved dom skal  

 tage ophold i Center Sandholm og pålægges meldepligt, finder  

 anvendelse for udlændinge, der den 1. maj 2003 er udvist ved dom, eller  

 som fra og med den 1. maj 2003 bliver udvist ved dom.
Dette gælder  

 uanset, hvornår de pågældende er blevet udvist ved dom.
 Den foreslåede overgangsordning indebærer, at  

 udlændinge, der fra og med den 1. maj 2003 bliver løsladt efter  

 afsoning af en straffedom, hvorved de pågældende tillige er  

 blevet udvist, som udgangspunkt skal pålægges at tage ophold i  

 Center Sandholm og pålægges meldepligt, hvis de ikke  

 varetægtsfængsles efter udlændingelovens § 35.
 Den foreslåede overgangsordning indebærer  

 endvidere, at politiet skal gennemgå sagerne vedrørende  

 udlændinge, der den 1. maj 2003 er udvist ved dom, som har afsonet  

 straffen og ikke er varetægtsfængslede efter  

 udlændingelovens § 35, og hvor udlændingen endnu ikke er  

 udrejst, med henblik på at pålægge udlændingen  

 meldepligt og indstille til Udlændingestyrelsen, om udlændingen  

 skal pålægges at tage ophold i Center Sandholm.
 De ved lovforslagets § 1, nr. 13, 17 og 23,  

 foreslåede ændringer i forhold til bestemmelserne i  

 udlændingelovens § 40, stk. 3, 2. pkt., § 40 a,  

 stk. 9, og § 40 b, stk. 9, om videregivelse af en  

 udlændings fingeraftryk og personfotografi finder anvendelse fra og med  

 den 1. maj 2003, uanset om fingeraftrykket eller personfotografiet er optaget  

 inden denne dato.
Til § 3 Bestemmelsen vedrører lovens ikrafttræden for  

 Færøerne og Grønland.
Bilag 1 Lovforslaget sammenholdt med gældende lov Gældende formulering Lovforslaget § 1 I det følgende gengives de relevante dele af de relevante  

 gældende bestemmelser i udlændingeloven, jf.  

 lovbekendtgørelse nr. 608 af 17. juli 2002, som ændret ved lov  

 nr. 134 af 20. marts 2002 og § 2 i lov nr. 1044 af 17. december  

 2002:
 I udlændingeloven, jf. lovbekendtgørelse nr. 608 af 17. juli  

 2002, som ændret ved lov nr. 134 af 20. marts 2002 og § 2 i lov  

 nr. 1044 af 17. december 2002, foretages følgende  

 ændringer:
§ 9 b. - - - Stk. 2. Ansøgning om opholdstilladelse efter  

 stk. 1 kan kun indgives af udlændinge, der opholder sig her i  

 landet.
Ved behandlingen af en ansøgning om opholdstilladelse efter  

 stk. 1 kan Ministeriet for Flygtninge, Indvandrere og Integration uden  

 ansøgerens samtykke indhente de akter, der er indgået i sagen om  

 opholdstilladelse til ansøgeren efter § 7, fra  

 Udlændingestyrelsen eller Flygtningenævnet.
 1. I § 9 b, stk. 2, 1. pkt., indsættes efter  

 "her i landet": ", og som er registrerede som  

 asylansøgere efter § 48 e, stk. 1, og er meddelt afslag  

 på ansøgningen om opholdstilladelse efter § 7 af  

 Udlændingestyrelsen".
 2. § 18 affattes således:
 § 18. En opholdstilladelse bortfalder, når der af  

 forsørgelsesmæssige grunde er truffet afgørelse om, at en  

 udlænding, der ikke har de fornødne midler til sit underhold,  

 skal hjemsendes.
"§ 18. Retten til ophold her i landet bortfalder,  

 når der af forsørgelsesmæssige grunde er truffet  

 afgørelse om, at en udlænding, der ikke har de fornødne  

 midler til sit underhold, skal hjemsendes." § 19. - - - Stk. 2. - - - Stk. 3. En tidsbegrænset eller tidsubegrænset  

 opholdstilladelse kan altid inddrages, såfremt en udlænding, der  

 ikke er statsborger i et Schengenland eller et land, der er tilsluttet De  

 Europæiske Fællesskaber, er indberettet til  

 Schengeninformationssystemet som uønsket i medfør af  

 Schengenkonventionen på baggrund af omstændigheder, der her i  

 landet kunne medføre udvisning efter udlændingelovens kapitel 4.  

 Inddragelse efter 1. pkt. sker i forbindelse med konsultationer i  

 medfør af Schengenkonventionens artikel 25 med myndighederne i et  

 andet Schengenland.
Stk. 4-7. - - - 3. I § 19, stk. 3, ændres  

 "udlændingelovens kapitel 4" til: "kapitel 4".
 § 28. En udlænding, der ikke har opholdstilladelse her i  

 landet, og en nordisk statsborger, som ikke har fast bopæl her i  

 landet, kan afvises ved indrejsen fra et land, der ikke er tilsluttet  

 Schengenkonventionen, i følgende tilfælde:
1)-4) - - - 5) Hvis udlændingen ikke har de nødvendige midler til sit  

 underhold her i landet og til hjemrejsen og ikke er i stand til på  

 lovlig vis at erhverve disse midler.
Udlændinge, der er omfattet af  

 § 2, stk. 1 eller 2, kan dog ikke afvises af denne grund.
 4. I § 28, stk. 1, nr. 5, 1. pkt., ændres  

 "her i landet og til hjemrejsen" til: "både med hensyn  

 til hele det påtænkte ophold i Schengenlandene og til enten  

 hjemrejsen eller gennemrejsen til et land, der ikke er tilsluttet  

 Schengenkonventionen, og hvor den pågældende er sikret  

 indrejse,".
6)-7) - - - Stk. 2-9. - - - § 33. - - - Stk. 2. Meddeler Udlændingestyrelsen i medfør af  

 § 53 b, stk. 1, eller Flygtningenævnet afslag på en  

 ansøgning om opholdstilladelse efter § 7, pålægges  

 udlændingen at udrejse straks.
Det samme gælder ved  

 fastsættelse af en ny udrejsefrist, hvis der er meddelt  

 opsættende virkning med hensyn til udrejsefristen, efter at  

 Udlændingestyrelsen i medfør af § 53 b, stk. 1, eller  

 Flygtningenævnet har meddelt afslag på en ansøgning om  

 opholdstilladelse efter § 7. Ved afgørelser om udsendelse efter  

 § 27 b kan udlændingen pålægges at udrejse  

 straks.
I andre tilfælde må fristen bortset  

 fra påtrængende tilfælde ikke være kortere end 15  

 dage eller, hvis udlændingen er statsborger i et andet nordisk land og  

 har haft bopæl her i landet, eller hvis udlændingen hidtil har  

 haft opholdstilladelse, 1 måned.
 5. I § 33, stk. 2, 2. pkt., indsættes efter  

 "§ 7": ", eller hvis der er meddelt opsættende  

 virkning i medfør af § 33, stk. 4, 1. eller 3. pkt., og  

 udrejsefristen først fastsættes, efter at Flygtningenævnet  

 har meddelt afslag på en ansøgning om opholdstilladelse efter  

 § 7".
Stk. 3. - - - 6. § 33, stk. 4, affattes således:
 Stk. 4. En ansøgning om opholdstilladelse efter  

 § 9 b har opsættende virkning med hensyn til udrejsefristen, hvis  

 ansøgningen indgives i tilknytning til forkyndelsen for  

 udlændingen af udrejsefristen i forbindelse med et afslag på en  

 ansøgning om opholdstilladelse efter § 7. En ansøgning om  

 opholdstilladelse efter § 9 b, der indgives på et senere tidspunkt  

 end det i 1. pkt. nævnte, har ikke opsættende virkning, medmindre  

 ganske særlige grunde taler derfor.
Stk. 5. - - - "Stk. 4. En ansøgning om opholdstilladelse efter  

 § 9 b har opsættende virkning med hensyn til udrejsefristen, hvis  

 ansøgningen indgives inden 15 dage efter, at Udlændingestyrelsen  

 har meddelt afslag på en ansøgning om opholdstilladelse efter  

 § 7. Har Udlændingestyrelsen i medfør af § 53 b,  

 stk. 1, meddelt afslag på en ansøgning om opholdstilladelse  

 efter § 7, har ansøgningen om opholdstilladelse efter § 9 b  

 dog alene opsættende virkning, hvis ansøgningen indgives i  

 tilknytning til forkyndelsen af udrejsefristen i forbindelse med afslaget  

 på opholdstilladelse efter § 7. En ansøgning om  

 opholdstilladelse efter § 9 b, der indgives på et senere tidspunkt  

 end de i 1. og 2. pkt. nævnte tidspunkter, har ikke opsættende  

 virkning, medmindre ganske særlige grunde taler derfor." Stk. 6. Indbringes en afgørelse truffet af ministeren  

 for flygtninge, indvandrere og integration efter § 9 b for Folketingets  

 Ombudsmand, har dette ikke opsættende virkning med hensyn til  

 udrejsefristen, hvis indbringelsen må anses for åbenlyst  

 ubegrundet eller udlændingens udrejsefrist er overskredet.
Stk. 7-12. - - - 7. I § 33, stk. 6, ændres  

 "udlændingens udrejsefrist er overskredet" til:  

 "indbringelsen ikke sker i tilknytning til meddelelsen af afslaget  

 på opholdstilladelse efter § 9 b".
§ 34. - - - Stk. 2. Politiet kan, hvis det skønnes  

 hensigtsmæssigt for at sikre udlændingens tilstedeværelse,  

 bestemme, at en udlænding skal give møde hos politiet på  

 nærmere angivne tidspunkter, såfremt 8. I § 34, stk. 2, indsættes efter  

 "tilstedeværelse": "eller medvirken til sagens  

 behandling eller udrejsen".
 9. § 34, stk. 2, nr. 1, affattes  

 således:
1)	udlændingen indgiver ansøgning om asyl ved eller efter  

 indrejsen og ikke medvirker til sagens oplysning, jf. § 40, stk. 1,  

 1. og 2. pkt., 2)-5) - - - Stk. 3. - - - "1)	udlændingen indgiver ansøgning om  

 opholdstilladelse efter § 7 og ikke medvirker til sagens oplysning, jf.  

 § 40, stk. 1, 1. og 2. pkt.,".
 10. I § 34 indsættes som stk. 4:
"Stk. 4. Politiet kan bestemme, at en udlænding,  

 der er udvist ved endelig dom efter §§ 22-24, og som ikke er  

 varetægtsfængslet efter § 35, skal give møde hos  

 politiet på nærmere angivne tidspunkter med henblik på at  

 sikre en effektiv fuldbyrdelse af bestemmelsen om udvisning." § 36. Såfremt de i § 34 nævnte  

 foranstaltninger ikke er tilstrækkelige til at sikre muligheden for  

 afvisning, for udvisning efter §§ 25 a og 25 b, for overførsel  

 eller tilbageførsel eller for udsendelse af en udlænding, der  

 efter reglerne i kapitlerne 1 og 3-5 a i øvrigt ikke har ret til at  

 opholde sig her i landet, kan politiet bestemme, at den  

 pågældende skal frihedsberøves.
Har udlændingen fast  

 bopæl her i landet, kan den pågældende alene  

 frihedsberøves for at sikre muligheden for udvisning efter § 25.  

 En udlænding, hvis ansøgning om opholdstilladelse efter § 7  

 forventes eller er udtaget til behandling efter den i § 53 b,  

 stk. 1, nævnte procedure, kan efter en konkret, individuel  

 vurdering frihedsberøves, såfremt det er påkrævet  

 for at fastholde udlændingens tilstedeværelse under  

 asylsagsbehandlingen, medmindre de i § 34 nævnte foranstaltninger  

 er tilstrækkelige.
 11. I § 36, stk. 1, 1. pkt., ændres  

 "§§ 25 a og 25 b" til: "§§ 25, 25 a og 25  

 b".
Stk. 2-5. - - - 12. I § 36 indsættes efter stk. 4 som nye  

 stykker:
 "Stk. 5. Drager politiet omsorg for en udlændings  

 udrejse, og medvirker udlændingen ikke hertil, jf. § 40,  

 stk. 3, 1. pkt., kan udlændingen frihedsberøves med henblik  

 på at sikre, at udlændingen meddeler de nødvendige  

 oplysninger til udrejsen og medvirker til tilvejebringelse af den  

 nødvendige rejselegitimation og visum og til udrejsen i  

 øvrigt.
Stk. 6. En udlænding, der af Udlændingestyrelsen i  

 medfør af § 53 b, stk. 1, eller Flygtningenævnet er  

 meddelt afslag på en ansøgning om opholdstilladelse i  

 medfør af § 7, og hvor politiet drager omsorg for  

 udlændingens udrejse, og udlændingen ikke medvirker hertil, jf.  

 § 40, stk. 3, 1. pkt., kan frihedsberøves, såfremt de  

 i §§ 34 og 42 a, stk. 7, 1. pkt., og stk. 10, nævnte  

 foranstaltninger ikke er tilstrækkelige til at sikre udlændingens  

 medvirken til udrejsen." Stk. 5 bliver herefter stk. 7.
§ 40. - - - Stk. 2. - - - Stk. 3. Drager politiet omsorg for en udlændings  

 udrejse, skal udlændingen meddele de nødvendige oplysninger  

 hertil og medvirke til tilvejebringelse af nødvendig rejselegitimation  

 og visum og til udrejsen i øvrigt.
Retten kan på begæring  

 af politiet, hvis det skønnes fornødent, bestemme, at en  

 udlænding, der ikke ønsker at medvirke dertil, skal fremstilles  

 for hjemlandets eller et andet lands repræsentation, eller at  

 udlændingens fingeraftryk, der er optaget i medfør af § 40  

 a, stk. 1 og 2, kan videregives til hjemlandets eller et andet lands  

 repræsentation.
Retten beskikker en advokat for udlændingen.  

 Rettens afgørelse træffes ved kendelse, der kan kæres  

 efter reglerne i retsplejelovens kapitel 37. Kæremål har ikke  

 opsættende virkning.
Ved rettens behandling af sagen finder  

 retsplejelovens kapitel 43 a i øvrigt tilsvarende anvendelse.
 13. § 40, stk. 3, 2. pkt., affattes  

 således:
"Retten kan på begæring af politiet, hvis det  

 skønnes fornødent med henblik på udsendelse af  

 udlændingen, bestemme, at en udlænding, der ikke ønsker at  

 medvirke dertil, skal fremstilles for hjemlandets eller et andet lands  

 repræsentation." § 40 a. - - - 14. § 40 a, stk. 2, affattes således:
 Stk. 2. Der kan endvidere optages fingeraftryk af en  

 udlænding, hvis dette skønnes hensigtsmæssigt med henblik  

 på identifikation af den pågældende eller med henblik  

 på udstedelse eller fremskaffelse af rejsedokument.
"Stk. 2. Der kan endvidere optages fingeraftryk af en  

 udlænding, 1) hvis dette skønnes hensigtsmæssigt med henblik på  

 identifikation af den pågældende, eller 2) hvis dette skønnes hensigtsmæssigt med henblik på  

 udstedelse eller fremskaffelse af rejsedokument til den  

 pågældende." 15. § 40 a, stk. 3, 3. pkt., affattes  

 således:
Stk. 3. Fingeraftryk, der optages i medfør af  

 stk. 1 eller 2, kan registreres i et særligt edb-register, der  

 føres af Rigspolitichefen.
Politiet og Udlændingestyrelsen kan  

 anvende registret i forbindelse med behandlingen af udlændingesager.  

 Ministeren for flygtninge, indvandrere og integration fastsætter efter  

 den lovgivning, der gælder for førelsen af offentlige  

 myndigheders registre, nærmere regler eller forskrifter for  

 registret.
Stk. 4-5. - - - "Rigspolitichefen er dataansvarlig myndighed for  

 registret." Stk. 6. Fingeraftryk, der registreres i det i stk. 3  

 nævnte edb-register, kan til brug for identifikation af den  

 pågældende udlænding manuelt eller elektronisk sammenholdes  

 med fingeraftryk optaget efter retsplejelovens bestemmelser herom.
Stk. 7-8. - - - 16. I § 40 a, stk. 6, ændres  

 "registreres" til: "i medfør af stk. 3 og 4 er  

 registreret".
 17. § 40 a, stk. 9, affattes således:
 Stk. 9. Politiet og Udlændingestyrelsen kan uden  

 udlændingens samtykke elektronisk eller manuelt videregive oplysninger  

 fra registret vedrørende fingeraftryk, der i medfør af  

 stk. 3 og 4 er registreret i edb-registret, til udenlandske  

 udlændingemyndigheder.
"Stk. 9. Politiet og Udlændingestyrelsen kan uden  

 udlændingens samtykke elektronisk eller manuelt videregive  

 fingeraftryk, der i medfør af stk. 3 og 4 er registreret i det i  

 stk. 3 nævnte edb-register, til udenlandske  

 udlændingemyndigheder i forbindelse med behandlingen af  

 udlændingesager.
Politiet kan endvidere med henblik på  

 identifikation af en udlænding eller med henblik på udstedelse  

 eller fremskaffelse af rejsedokument videregive fingeraftryk, der i  

 medfør af stk. 3 og 4 er registreret i det i stk. 3  

 nævnte edb-register, til hjemlandets eller et andet lands  

 repræsentation eller til internationale  

 politisamarbejdsorganisationer." § 40 b. - - - 18. § 40 b, stk. 2, affattes således:
 Stk. 2. Der kan optages personfotografi af en udlænding,  

 hvis dette skønnes hensigtsmæssigt med henblik på  

 identifikation af den pågældende, med henblik på udstedelse  

 af identitetskort eller andet legitimationsdokument eller med henblik  

 på udstedelse eller fremskaffelse af rejsedokument.
"Stk. 2. Der kan endvidere optages personfotografi af en  

 udlænding, 1)	hvis dette skønnes hensigtsmæssigt med henblik på  

 identifikation af den pågældende, 2)	hvis dette skønnes hensigtsmæssigt med henblik på  

 udstedelse af identitetskort eller andet legitimationsdokument til den  

 pågældende, eller 3)	hvis dette skønnes hensigtsmæssigt med henblik på  

 udstedelse eller fremskaffelse af rejsedokument til den  

 pågældende." Stk. 3. Personfotografi optaget i medfør af stk. 1  

 eller 2 kan registreres i et særligt edb-register, der føres af  

 Rigspolitichefen.
Politiet og Udlændingestyrelsen kan anvende registret  

 i forbindelse med behandlingen af udlændingesager.
Ministeren for  

 flygtninge, indvandrere og integration fastsætter efter den lovgivning,  

 der gælder for førelsen af offentlige myndigheders registre,  

 nærmere regler eller forskrifter for registret.
 19. I § 40 b, stk. 3, 1. pkt., ændres  

 "Personfotografi optaget i medfør af stk. 1 eller 2 kan  

 registreres i et særligt edb-register" til: "Personfotografi,  

 der optages i medfør af stk. 1 eller 2, kan registreres i et  

 særligt register".
 20. § 40 b, stk. 3, 3. pkt., affattes  

 således:
 "Rigspolitichefen er dataansvarlig myndighed for  

 registret".
 Stk. 4. Personfotografi, der er modtaget fra udenlandske  

 udlændingemyndigheder i forbindelse med behandlingen af  

 udlændingesager, kan registreres i det i stk. 3 nævnte  

 edb-register.
 21. I § 40 b, stk. 4, ændres "er  

 modtaget" til: "modtages", og "edb-register"  

 ændres til: "register".
 Stk. 5. Personfotografi, der i medfør af stk. 3 og  

 4 er registreret i det i stk. 3 nævnte edb-register, slettes 10  

 år efter registreringen af personfotografiet i registret.
 22. I § 40 b, stk. 5-8, ændres  

 "edb-register" til: "register".
 Stk. 6. Personfotografi, der i medfør af stk. 3 og  

 4 er registreret i det i stk. 3 nævnte edb-register, kan til brug  

 for identifikation af den pågældende udlænding manuelt  

 eller elektronisk sammenholdes med personfotografi optaget efter  

 retsplejelovens bestemmelser herom.
 Stk. 7. Personfotografi, der er optaget efter retsplejelovens  

 bestemmelser herom, kan til brug for efterforskningen af et strafbart forhold  

 manuelt eller elektronisk sammenholdes med personfotografi, der er  

 registreret i det i stk. 3 nævnte edb-register.
Stk. 8. Personfotografi, der modtages som led i en  

 international efterlysning, kan manuelt eller elektronisk sammenholdes med  

 personfotografi, der er registreret i det i stk. 3 nævnte  

 edb-register.
Oplysninger fra edb-registret kan til brug for besvarelse af en  

 international efterlysning videregives til den internationale  

 politisamarbejdsorganisation eller den udenlandske myndighed, der har udsendt  

 efterlysningen.
 23. § 40 b, stk. 9, affattes således:
 Stk. 9. Personfotografi, der i medfør af stk. 3 og  

 4 er registreret i det i stk. 3 nævnte edb-register, kan uden  

 udlændingens samtykke manuelt eller elektronisk videregives til  

 indenlandske og udenlandske udlændingemyndigheder i forbindelse med  

 behandlingen af udlændingesager.
"Stk. 9. Politiet og Udlændingestyrelsen kan uden  

 udlændingens samtykke elektronisk eller manuelt videregive  

 personfotografi, der i medfør af stk. 3 og 4 er registreret i det  

 i stk. 3 nævnte register, til indenlandske og udenlandske  

 udlændingemyndigheder i forbindelse med behandlingen af  

 udlændingesager.
Politiet kan endvidere med henblik på  

 identifikation af udlændingen eller med henblik på udstedelse af  

 eller fremskaffelse af rejsedokument videregive personfotografi, der i  

 medfør af stk. 3 og 4 er registreret i det i stk. 3  

 nævnte register, til hjemlandets eller et andet lands  

 repræsentation eller til internationale  

 politisamarbejdsorganisationer." § 42 a. - - - Stk. 2-7. - - - Stk. 8. Udlændingestyrelsen bestemmer, medmindre  

 særlige grunde taler derimod, at en udlænding, der er meddelt  

 afslag på en ansøgning om opholdstilladelse efter §§ 7  

 eller 8, men som ikke kan udsendes af landet, jf. § 31, skal tage ophold  

 på et bestemt indkvarteringssted for de i stk. 1 og 2 nævnte  

 udlændinge.
Stk. 7, 2. pkt., finder tilsvarende anvendelse.
 24. I § 42 a, stk. 8, 1. pkt., indsættes  

 efter "§ 31,": "og en udlænding, der er udvist ved  

 endelig dom efter §§ 22-24, og som ikke er varetægtsfængslet  

 efter § 35,".
Stk. 9. Udlændingestyrelsen kan bestemme, at en  

 udlænding, der er omfattet af stk. 1 eller 2, jf. stk. 3,  

 ikke skal have dækket sine udgifter til underhold bortset fra kost,  

 logi og sundhedsmæssige ydelser, såfremt 1)-2) - - - 25. I § 42 a, stk. 9, ændres  

 "Udlændingestyrelsen kan bestemme, at en udlænding, der er  

 omfattet af stk. 1 eller 2, jf. stk. 3, ikke skal have dækket  

 sine udgifter til underhold bortset fra kost, logi og sundhedsmæssige  

 ydelser" til: "Udlændingestyrelsen kan bestemme, at en  

 udlænding, der er omfattet af stk. 1 eller 2, jf. stk. 3,  

 ikke skal have dækket sine udgifter til underhold, men alene skal  

 modtage kost og logi i naturalier samt nødvendige  

 sundhedsmæssige ydelser".
3) udlændingen ikke efterkommer Udlændingestyrelsens  

 bestemmelse om, at udlændingen skal tage ophold efter  

 Udlændingestyrelsens nærmere bestemmelse, jf. stk. 7, 1.  

 pkt., 4)-6) - - - 26. I § 42 a, stk. 9, nr. 3, indsættes efter  

 "stk. 7, 1. pkt.": "eller stk. 8, 1. pkt." 7)	politiet drager omsorg for udlændingens udrejse og  

 udlændingen ikke medvirker hertil, jf. § 40, stk. 3, 1.  

 pkt.
 27. § 42 a, stk. 9, nr. 7, udgår.
 28. § 42 a, stk. 10, affattes således:
 Stk. 10. Udlændingestyrelsen skal, medmindre  

 særlige grunde taler derimod, bestemme, at en udlænding, der  

 indgiver ansøgning om asyl ved eller efter indrejsen og ikke medvirker  

 til sagens oplysning, jf. § 40, stk. 1, 1. og 2. pkt., ikke skal  

 have dækket sine udgifter til underhold bortset fra kost, logi og  

 sundhedsmæssige ydelser.
"Stk. 10. Udlændingestyrelsen skal, medmindre  

 særlige grunde taler derimod, bestemme, at en udlænding, der er  

 omfattet af stk. 1 eller 2, jf. stk. 3, ikke skal have dækket  

 sine udgifter til underhold, men alene skal modtage kost og logi i naturalier  

 samt nødvendige sundhedsmæssige ydelser, såfremt 1)	udlændingen indgiver ansøgning om opholdstilladelse  

 efter § 7 og ikke medvirker til sagens oplysning, jf. § 40,  

 stk. 1, 1. og 2. pkt., eller 2)	politiet drager omsorg for udlændingens udrejse, og  

 udlændingen ikke medvirker hertil, jf. § 40, stk. 3, 1.  

 pkt." 29. I § 42 a indsættes som stk. 11:
"Stk. 11. Udlændingestyrelsen kan til brug for en  

 afgørelse efter stk. 9 eller 10 uden udlændingens samtykke  

 indhente oplysninger om udlændingens helbredsforhold hos  

 indkvarteringsoperatøren, jf. stk. 5." 30. § 43 a affattes således:
§ 43 a.
Til udlændinge, der opholder sig her i landet,  

 og hvis ansøgning om opholdstilladelse efter § 7 er taget under  

 behandling, kan der, hvis vedkommende ikke selv har midler hertil, ydes  

 hjælp til rejse til et tredjeland, hvor vedkommende efter indrejsen i  

 Danmark og inden udløbet af en fastsat udrejsefrist har opnået  

 indrejse- og opholdstilladelse, hvis den pågældende har  

 fået afslag på eller frafalder en ansøgning om  

 opholdstilladelse her i landet.
"§ 43 a.
Til en udlænding, der opholder sig her i  

 landet, og hvis ansøgning om opholdstilladelse efter § 7 er taget  

 under behandling, kan der, hvis udlændingen ikke selv har midler  

 hertil, ydes hjælp til rejse til et tredjeland, hvor udlændingen  

 efter indrejsen i Danmark og inden udløbet af en fastsat udrejsefrist  

 har opnået indrejse- og opholdstilladelse, hvis udlændingen har  

 fået afslag på eller frafalder en ansøgning om  

 opholdstilladelse her i landet, jf. dog stk. 3.
 Stk. 2. Til en udlænding, der opholder sig her i landet,  

 og som er registreret som asylansøger efter § 48 e, stk. 1,  

 og er meddelt afslag på opholdstilladelse efter § 7 af  

 Udlændingestyrelsen eller Flygtningenævnet, kan der ydes  

 hjælp til tilbagevenden til hjemlandet eller det tidligere opholdsland,  

 hvis udlændingen medvirker til at udrejse uden ugrundet ophold, jf. dog  

 stk. 3 og 4.
Stk. 2. Der kan ikke ydes hjælp til 1) udlændinge, der har opholdstilladelse her i landet, 2) udlændinge, der er statsborgere i et af de nordiske lande, 3) udlændinge, der er statsborgere i et land, som er tilsluttet Det  

 Europæiske Fællesskab, og 4) udlændinge, der er omfattet af aftalen om Det Europæiske  

 Økonomiske Samarbejdsområde.
Stk. 3. Der kan ikke ydes hjælp efter stk. 1 og 2  

 til 1) udlændinge, der har opholdstilladelse her i landet, 2) udlændinge, der er statsborgere i et af de nordiske lande, 3) udlændinge, der er statsborgere i et land, der er tilsluttet De  

 Europæiske Fællesskaber, og 4) udlændinge, der er omfattet af aftalen om Det Europæiske  

 Økonomiske Samarbejdsområde.
Stk. 4. Der kan endvidere ikke ydes hjælp efter  

 stk. 2 til 1)	udlændinge, som er meddelt afslag på en ansøgning  

 om opholdstilladelse efter § 7 af Udlændingestyrelsen i  

 medfør af § 53 b, stk. 1, og 2)	udlændinge, der er omfattet af § 10.
Stk. 3. Hjælpen efter stk. 1 omfatter 1)	udgifter til billet til fly, tog m.v., 2)	nødvendige udgifter til transport af personlige ejendele, 3)	højst 5.000 kr. pr. familie til transport af udstyr, der er  

 nødvendigt for den pågældendes eller familiens erhverv i  

 det pågældende tredjeland, og 4)	andre udgifter, der er forbundet med rejsen.
Stk. 5. Hjælpen efter stk. 1 omfatter 1)	udgifter til billet til fly, tog m.v., 2)	nødvendige udgifter til transport af personlige ejendele, 3)	højst 5.000 kr. pr. familie til transport af udstyr, der er  

 nødvendigt for den pågældendes eller familiens erhverv i  

 det pågældende tredjeland, og 4)	andre udgifter, der er forbundet med rejsen.
 Stk. 6. Hjælpen efter stk. 2 udgør 3.000 kr.  

 pr. person over 18 år og 1.500 kr. pr. person under 18 år.
 Stk. 4. En udlænding kan kun modtage hjælp efter  

 stk. 1 én gang.
 Stk. 7. En udlænding kan kun modtage hjælp efter  

 stk. 1 og 2 én gang.
 Stk. 5. Beløbet i stk. 3, nr. 3, reguleres  

 én gang årligt med satsreguleringsprocenten, jf. lov om en  

 satsreguleringsprocent.
Stk. 8. Beløbene i stk. 5, nr. 3, og stk. 6,  

 reguleres én gang årligt med satsreguleringsprocenten, jf. lov  

 om en satsreguleringsprocent." 31. Efter § 43 a indsættes:
"§ 43 b.
Ministeren for flygtninge, indvandrere og  

 integration kan, når særlige repatrieringshensyn taler derfor,  

 bestemme, at der kan ydes økonomisk støtte til frivillig  

 tilbagevenden til hjemlandet til grupper af udlændinge, der opholder  

 sig her i landet, og som har indgivet ansøgning om opholdstilladelse  

 efter § 7 og ikke har opholdstilladelse her i landet." § 46 a.
Afgørelser efter § 9 b og § 33,  

 stk. 4, 2. pkt., træffes af ministeren for flygtninge, indvandrere  

 og integration.
32. I § 46 a ændres "§ 33, stk. 4,  

 2. pkt." til: "§ 33, stk. 4, 3. pkt." 33. § 47 a affattes således:
§ 47 a.
Ministeren for flygtninge, indvandrere og integration  

 kan fastsætte nærmere regler om, at Udlændingestyrelsen og  

 politiet kan udstede visum ved indrejsen i landet samt udstede  

 tilbagerejsetilladelse til en udlænding, der lovligt opholder sig her i  

 landet.
"§ 47 a.
Ministeren for flygtninge, indvandrere og  

 integration kan fastsætte nærmere regler om, at  

 Udlændingestyrelsen og politiet i særlige tilfælde kan  

 udstede visum ved indrejsen her i landet samt udstede tilbagerejsetilladelse  

 til en udlænding, der lovligt opholder sig her i landet." § 48. Afgørelse om afvisning ved indrejsen, jf.  

 § 28, stk. 1-4, kan træffes af vedkommende politimester eller  

 politidirektøren.
Afgørelser efter § 30, § 33,  

 stk. 9, § 34, § 36, § 37 c, stk. 5, § 37 d,  

 stk. 1 og 3, § 37 e, stk. 1 og 4, § 40, stk. 6 og 7,  

 § 40 a, stk. 1 og 2, § 40 a, stk. 3, 1. pkt., § 40  

 a, stk. 4-9, § 40 b, stk. 1 og 2, § 40 b, stk. 3, 1.  

 pkt., § 40 b, stk. 4-9, og § 43, stk. 2 og 3, kan  

 træffes af Rigspolitichefen, vedkommende politimester eller  

 politidirektøren.
Afgørelser om ydelse af hjælp efter  

 § 43 a kan træffes af Rigspolitichefen.
De i 1.-3. pkt.  

 nævnte afgørelser kan påklages til ministeren for  

 flygtninge, indvandrere og integration.
Klagen har ikke opsættende  

 virkning.
Politiets afgørelse om iværksættelse af  

 foranstaltninger efter § 36 og §§ 37 c-37 e kan dog kun  

 påklages til ministeren for flygtninge, indvandrere og integration,  

 såfremt afgørelsen ikke kan indbringes for domstolene efter  

 § 37 eller §§ 37 c-37 e.
Politiets afgørelser efter  

 § 33, stk. 9, kan ikke indbringes for ministeren for flygtninge,  

 indvandrere og integration.
34. I § 48, 4. pkt., indsættes efter  

 "integration": ", jf. dog 6. og 7. pkt." 35. I § 48, 7. pkt., indsættes efter  

 "§ 33, stk. 9,": "og § 43 a,  

 stk. 2,".
§ 58 f.
Ministeren for flygtninge, indvandrere og integration  

 kan fastsætte nærmere regler om politiets betaling for udgifter,  

 som andre Schengenlande har afholdt i forbindelse med udsendelse af  

 udlændinge.
 36. I § 58 f ændres "andre  

 Schengenlande" til: "andre Schengenlande eller EU-lande".
§ 2 Loven træder i kraft den 1. maj 2003.
§ 3 Loven gælder ikke for Færøerne og Grønland, men  

 kan ved kongelig anordning helt eller delvis sættes i kraft for disse  

 landsdele med de afvigelser, som de særlige færøske eller  

 grønlandske forhold tilsiger.
Bilag 2 Spalte- og sidehenvisninger til Folketingstidende  

 vedrørende behandlingen i Folketinget af den oprindelige  

 udlændingelov og senere relevante ændringslove Lov nr. 226 af 8. juni 1983 (Udlændingeloven) (Lovforslag nr.
L  

 105 af 20. januar 1983) Skriftlig fremsættelse den 20. januar 1983:
Folketingstidende 1982/83 FF sp. 4502 Lovforslaget som fremsat:
Folketingstidende 1982/83 Tillæg A sp. 2027 1. behandling den 2. februar 1983:
Folketingstidende 1982/83 FF sp. 5316 Betænkning afgivet den 27. maj 1983:
Folketingstidende 1982/83 Tillæg B sp. 1935 1. del af 2. behandling den 30. maj 1983:
Folketingstidende 1982/83 FF sp. 12152 Tilføjelse til betænkning den 31. maj 1983:
Folketingstidende 1982/83 Tillæg B sp. 2775 2. del af 2. behandling den 2. juni 1983:
Folketingstidende 1982/83 FF sp. 12587 Tillægsbetænkning afgivet den 2. juni 1983:
Folketingstidende 1982/83 Tillæg B sp. 2845 3. behandling den 3. juni 1983:
Folketingstidende 1982/83 FF sp. 12847 Lovforslaget som vedtaget:
Folketingstidende 1982/83 Tillæg C sp. 609 Lov nr. 232 af 6. juni 1985 om ændring af udlændingeloven  

 (Lovforslag nr.
L 201 af 19. marts 1985) Skriftlig fremsættelse den 19. marts 1985:
Folketingstidende 1984/85 Tillæg A sp. 7584 Lovforslaget som fremsat:
Folketingstidende 1984/85 Tillæg A sp. 4089 1. behandling den 22. marts 1985:
Folketingstidende 1984/85 FF sp. 7833 Betænkning afgivet den 30. april 1985:
Folketingstidende 1984/85 Tillæg B sp. 1309 2. behandling den 9. maj 1985:
Folketingstidende 1984/85 FF sp. 9824 Tillægsbetænkning afgivet den 23. maj 1985:
Folketingstidende 1984/85 Tillæg B sp. 1731 1. del af 3. behandling den 30. maj 1985:
Folketingstidende 1984/85 FF sp. 11074 2. del af 3. behandling den 31. maj 1985:
Folketingstidende 1984/85 FF sp. 11214 Lovforslaget som vedtaget:
Folketingstidende 1984/85 Tillæg C sp. 675 Lov nr. 482 af 24. juni 1992 om ændring af udlændingeloven  

 m.v. (Familiesammenføring, effektivisering af asylsagsbehandlingen  

 m.v.) (Lovforslag nr.
L 257 af 1. april 1992) Skriftlig fremsættelse den 1. april 1992:
Folketingstidende 1991/92 FF sp. 8499 Lovforslaget som fremsat:
Folketingstidende 1991/92 Tillæg A sp. 6207 1. behandling den 8. april 1992:
Folketingstidende 1991/92 FF sp. 8839 Betænkning afgivet den 11. juni 1992:
Folketingstidende 1991/92 Tillæg B sp. 2445 2. behandling den 16. juni 1992:
Folketingstidende 1991/92 FF sp. 10551 3. behandling den 18. juni 1992:
Folketingstidende 1991/92 FF sp. 10871 Lovforslaget som vedtaget:
Folketingstidende 1991/92 Tillæg C sp. 1399 Lov nr. 421 af 1. juni 1994 om ændring af udlændingeloven og  

 lov om midlertidig opholdstilladelse til visse personer fra det tidligere  

 Jugoslavien m.v. (Effektivisering af asylsagsbehandlingen, foranstaltning af  

 isolation og brev- og besøgskontrol over for frihedsberøvede  

 udlændinge, betalingsordning for asylansøgeres underhold m.v.)  

 (Lovforslag nr.
L 214 af 2. marts 1994) Skriftlig fremsættelse den 2. marts 1994:
Folketingstidende 1993/94 FF sp. 7345 Lovforslaget som fremsat:
Folketingstidende 1993/94 Tillæg A sp. 7295 1. behandling den 15. marts 1994:
Folketingstidende 1993/94 FF sp. 7681 Betænkning afgivet den 5. maj 1994:
Folketingstidende 1993/94 Tillæg B sp. 1257 2. behandling den 10. maj 1994:
Folketingstidende 1993/94 FF sp. 10912 3. behandling den 17. maj 1994:
Folketingstidende 1993/94 FF sp. 11142 Lovforslaget som vedtaget:
Folketingstidende 1993/94 Tillæg C sp. 1049 Lov nr. 33 af 18. januar 1995 om ændring af udlændingeloven,  

 lov om midlertidig opholdstilladelse til visse personer fra det tidligere  

 Jugoslavien m.v. og lov om social bistand (Opstramninger i åbenbart  

 grundløs-proceduren m.v.) (Lovforslag nr.
L 85 af 30. november  

 1994) Skriftlig fremsættelse den 30. november 1994:
Folketingstidende 1994/95 FF s. 1188 Lovforslaget som fremsat:
Folketingstidende 1994/95 Tillæg A s. 895 1. behandling den 6. december 1994:
Folketingstidende 1994/95 FF s. 1453 Betænkning afgivet den 13. december 1994:
Folketingstidende 1994/95 Tillæg B s. 191 2. behandling den 15. december 1994:
Folketingstidende 1994/95 FF s. 1817 3. behandling den 12. januar 1995:
Folketingstidende 1994/95 FF s. 2123 Lovforslaget som vedtaget:
Folketingstidende 1994/95 Tillæg C s. 217 Lov nr. 382 af 14. juni 1995 om ændring af udlændingeloven  

 (Effektivisering af asylsagsbehandlingen i Flygtningenævnet,  

 rådgivning af asylansøgere, overførsel af opgaven med at  

 afhøre asylansøgere fra politiet til Direktoratet for  

 Udlændinge, optagelse af fingeraftryk af asylansøgere m.v.)  

 (Lovforslag nr.
L 194 af 4. april 1995) Skriftlig fremsættelse den 4. april 1995:
Folketingstidende 1994/95 FF s. 4516 Lovforslaget som fremsat:
Folketingstidende 1994/95 Tillæg A s. 2599 1. behandling den 18. april 1995:
Folketingstidende 1994/95 FF s. 4731 Betænkning afgivet den 23. maj 1995:
Folketingstidende 1994/95 Tillæg B s. 728 2. behandling den 31. maj 1995:
Folketingstidende 1994/95 FF s. 6347 Tillægsbetænkning afgivet den 31. maj 1995:
Folketingstidende 1994/95 Tillæg B s. 991 3. behandling den 2. juni 1995:
Folketingstidende 1994/95 FF s. 6627 Lovforslaget som vedtaget:
Folketingstidende 1994/95 Tillæg C s. 608 Lov nr. 381 af 22. maj 1996 om ændring af udlændingeloven  

 (Fremstilling for fremmede repræsentationer med henblik på  

 udsendelse) (Lovforslag nr.
L 150 B af 2. maj 1996) Skriftlig fremsættelse den 17. januar 1996:
Folketingstidende 1995/96 Tillæg A s. 2744 Lovforslaget som fremsat:
Folketingstidende 1995/96 Tillæg A s. 3176 1. behandling den 2. februar 1996:
Folketingstidende 1995/96 FF s. 3529 Betænkning afgivet den 23. april 1996:
Folketingstidende 1995/96 Tillæg B s. 577 2. behandling den 2. maj 1996:
Folketingstidende 1995/96 FF s. 6100* 3. behandling den 7. maj 1996:
Folketingstidende 1995/96 FF s. 6155 Lovforslaget som vedtaget:
Folketingstidende 1995/96 Tillæg C s. 522 *	Oprindelig L 150 Forslag til lov om ændring af  

 udlændingeloven. (Opholdstilladelser til voldsramte kvinder m.v.,  

 fremstilling for fremmede repræsentationer med henblik på  

 udsendelse). Lovforslag delt 2. maj 1996 i: L 150 A og L 150 B Lov nr. 407 af 10. juni 1997 om ændring af udlændingeloven  

 (Optagelse af fingeraftryk og personfotografi, foranstaltninger over for  

 udlændinge, der ikke medvirker til udsendelse m.v. og foranstaltninger  

 overfor den, der medvirker til, at en udlænding opnår  

 opholdstilladelse ved svig m.v.) (Lovforslag nr.
L 190 af 12. marts  

 1997) Skriftlig fremsættelse den 12. marts 1997:
Folketingstidende 1996/97 Tillæg A s. 3996 Lovforslaget som fremsat:
Folketingstidende 1996/97 Tillæg A s. 3976 1. behandling den 2. april 1997:
Folketingstidende 1996/97 FF s. 5210 Betænkning afgivet den 26. maj 1997:
Folketingstidende 1996/97 Tillæg B s. 1301 2. behandling den 28. maj 1997:
Folketingstidende 1996/97 FF s. 8022 3. behandling den 30. maj 1997:
Folketingstidende 1996/97 FF s. 8288 Lovforslaget som vedtaget:
Folketingstidende 1996/97 Tillæg C s. 636 Lov nr. 410 af 10. juni 1997 om ændring af udlændingeloven  

 (Schengenkonventionen m.v.) (Lovforslag nr.
L 222 af 10. april 1997) Skriftlig fremsættelse den 10. april 1997:
Folketingstidende 1996/97 Tillæg A s. 4804 Lovforslaget som fremsat:
Folketingstidende 1996/97 Tillæg A s. 4757 1. behandling den 17. april 1997:
Folketingstidende 1996/97 FF s. 5812 Betænkning afgivet den 20. maj 1997:
Folketingstidende 1996/97 Tillæg B s. 1061 2. behandling den 22. maj 1997:
Folketingstidende 1996/97 FF s. 7580 Tillægsbetænkning afgivet den 28. maj 1997:
Folketingstidende 1996/97 Tillæg B s. 1414 3. behandling den 30. maj 1997:
Folketingstidende 1996/97 FF s. 8288 Lovforslaget som vedtaget:
Folketingstidende 1996/97 Tillæg C s. 809 Lov nr. 473 af 1. juli 1998 om ændring af udlændingeloven og  

 straffeloven (Tidsubegrænset opholdstilladelse, asyl,  

 familiesammenføring og udvisning m.v.) (Lovforslag nr.
L 59 af 16.  

 april 1998) Skriftlig fremsættelse den 16. april 1998:
Folketingstidende 1997/98 Tillæg A s. 1648 Lovforslaget som fremsat:
Folketingstidende 1997/98 Tillæg A s. 1554 1. behandling den 30. april 1998:
Folketingstidende 1997/98 FF s. 977 Betænkning afgivet den 23. juni 1998:
Folketingstidende 1997/98 Tillæg B s. 610 2. behandling den 25. juni 1998:
Folketingstidende 1997/98 FF s. 2420 Tillægsbetænkning afgivet den 25. juni 1998:
Folketingstidende 1997/98 Tillæg B s. 728 3. behandling den 26. juni 1998:
Folketingstidende 1997/98 FF s. 2566 Lovforslaget som vedtaget:
Folketingstidende 1997/98 Tillæg C s. 503 Lov nr. 140 af 17. marts 1999 om ændring af udlændingeloven og  

 lov om midlertidig opholdstilladelse til visse personer fra det tidligere  

 Jugoslavien m.v. (Ophævelse af revisionsbestemmelse, registrering af  

 personfotografi m.v.) (Lovforslag nr.
L 71 af 29. oktober 1998) Skriftlig fremsættelse den 29. oktober 1998:
Folketingstidende 1998/99 Tillæg A s. 1864 Lovforslaget som fremsat:
Folketingstidende 1998/99 Tillæg A s. 1832 1. behandling den 12. november 1998:
Folketingstidende 1998/99 FF s. 1040 Betænkning afgivet den 23. februar 1999:
Folketingstidende 1998/99 Tillæg B s. 374 2. behandling den 2. marts 1999:
Folketingstidende 1998/99 FF s. 4251 3. behandling den 4. marts 1999:
Folketingstidende 1998/99 FF s. 4363 Lovforslaget som vedtaget:
Folketingstidende 1998/99 Tillæg C s. 333 Lov nr. 458 af 7. juni 2001 om ændring af udlændingeloven  

 (Frihedsberøvelse af asylansøgere og administrativ udvisning  

 m.v.) (Lovforslag nr.
L 191 af 20. marts 2001) Skriftlig fremsættelse den 20. marts 2001:
Folketingstidende 2000/01 Tillæg A s. 5648 Lovforslaget som fremsat:
Folketingstidende 2000/01 Tillæg A s. 5618 1. behandling den 27. marts 2001:
Folketingstidende 2000/01 FF s. 5736 Betænkning afgivet den 10. maj 2001:
Folketingstidende 2000/01 Tillæg B s. 1297 2. behandling den 23. maj 2001:
Folketingstidende 2000/01 FF s. 8649 Tillægsbetænkning afgivet den 30. maj 2001:
Folketingstidende 2000/01 Tillæg B s. 1824 3. behandling den 1. juni 2001:
Folketingstidende 2000/01 FF s. 9256 Lovforslaget som vedtaget:
Folketingstidende 2000/01 Tillæg C s. 1043 Lov nr. 362 af 6. juni 2002 om ændring af udlændingeloven  

 (Initiativer mod terrorisme m.v.   opfølgning på FNs  

 Sikkerhedsråds resolution nr. 1373 af 28. september 2001 om  

 bekæmpelse af terrorisme) (Lovforslag nr.
L 32 af 13. december  

 2001) Skriftlig fremsættelse den 31. december 2001:
Folketingstidende 2001/2002 Tillæg A s. 806 Lovforslaget som fremsat:
Folketingstidende 2001/2002 Tillæg A s. 751 1. behandling den 31. januar 2002:
Folketingstidende 2001/2002 FF s. 1354 Betænkning afgivet den 21. maj 2002:
Folketingstidende 2001/2002 Tillæg B s. 1451 2. behandling den 28. maj 2002:
Folketingstidende 2001/2002 FF s. 7450 3. behandling den 31. maj 2002:
Folketingstidende 2001/2002 FF s. 7766 Lovforslaget som vedtaget:
Folketingstidende 2001/2002 Tillæg C s. 653 Lov nr. 365 af 6. juni 2002 om ændring af udlændingeloven og  

 ægteskabsloven med flere love (Afskaffelse af de  

 facto-flygtningebegrebet, effektivisering af asylsagsbehandlingen,  

 skærpede betingelser for meddelelse af tidsubegrænset  

 opholdstilladelse og stramning af betingelserne for  

 familiesammenføring m.v.) (Lovforslag nr.
L 152 af 28. februar  

 2002) Skriftlig fremsættelse den 28. februar 2002:
Folketingstidende 2001/2002 Tillæg A s. 4091 Lovforslaget som fremsat:
Folketingstidende 2001/2002 Tillæg A s. 3952 1. behandling den 21. marts 2002:
Folketingstidende 2001/2002 FF s. 3885 Betænkning afgivet den 17. maj 2002:
Folketingstidende 2001/2002 Tillæg B s. 1389 2. behandling den 23.maj 2002:
Folketingstidende 2001/2002 FF s. 7049 Tillægsbetænkning afgivet den 28. maj 2002:
Folketingstidende 2001/2002 Tillæg B s. 1616 1. del af 3. behandling den 30. maj 2002:
Folketingstidende 2001/2002 FF s. 7575 2. del af 3. behandling den 31. maj 2002:
Folketingstidende 2001/2002 FF s. 7774 Lovforslaget som vedtaget:
