Fremsat den 29. februar 2000 af  

 indenrigsministeren (Karen Jespersen) Forslag til Lov om ændring af udlændingeloven  

 med flere love (Krav om egen bolig ved familiesammenføring,  

 tilknytningskrav ved ægtefællesammenføring og indsats mod  

 ægteskaber, der ikke beror på parternes egen fri vilje) § 1 I udlændingeloven, jf. lovbekendtgørelse nr. 539 af 26. juni  

 1999, foretages følgende ændringer:
 1. I § 9, stk. 1, nr. 2, ændres to steder  

 »18 år« til: »25 år«.
 2. I § 9, stk. 2, indsættes som nr.  

 7:
»7)	Hvis en udlænding over 18 år uden for de i stk. 1,  

 nr. 2, nævnte tilfælde samlever på fælles bopæl  

 i ægteskab eller fast samlivsforhold af længere varighed med en i  

 Danmark fastboende person over 18 år, der er omfattet af stk. 1,  

 nr. 2, litra a-d, og ægteskabet eller samlivsforholdet utvivlsomt  

 må anses for indgået efter den herboendes eget ønske,  

 eller særlige personlige forhold i øvrigt taler  

 herfor.« 3. I § 9, stk. 4, 1. pkt., ændres  

 »Opholdstilladelse efter stk. 1, nr. 2, litra d, til en samlever« til:  

 »Opholdstilladelse til en samlever efter stk. 1, nr. 2, litra d, og  

 efter stk. 2, nr. 7, når den herboende person ikke har dansk  

 indfødsret, statsborgerskab i et af de andre nordiske lande eller  

 opholdstilladelse efter §§ 7 eller 8,«.
 4. I § 9, stk. 4, indsættes som 4. pkt.:
»Har den herboende person ikke dansk indfødsret,  

 statsborgerskab i et af de andre nordiske lande eller opholdstilladelse efter  

 §§ 7 eller 8, skal opholdstilladelse efter stk. 2, nr. 7, medmindre  

 særlige grunde taler derimod, betinges af, at den herboende person, som  

 det påhviler at forsørge ansøgeren, godtgør at  

 være i stand hertil.« 5. I § 9, stk. 7, 1. pkt., ændres  

 »stk. 2, nr. 1, 3 og 4« til: »stk. 2, nr. 1, 3, 4 og 7«.
 6. I § 9, stk. 7, 3. pkt., indsættes efter  

 »stk. 1, nr. 2 eller 3,«: »eller stk. 2, nr. 7,«.
 7. I § 9, stk. 8, indsættes to steder efter  

 »stk. 1, nr. 2,«: »eller stk. 2, nr. 7,«.
 8. I § 9, stk. 9, indsættes efter  

 »stk. 1, nr. 2,«: »eller stk. 2, nr. 7,«.
 9. § 9, stk. 10, affattes således:
»Stk. 10. Opholdstilladelse efter stk. 1, nr. 2, litra  

 b-d, og efter stk. 2, nr. 7, når den herboende person ikke har  

 dansk indfødsret, kan kun gives, såfremt  

 ægtefællernes eller samlevernes samlede tilknytning til Danmark  

 mindst svarer til ægtefællernes eller samlevernes samlede  

 tilknytning til et andet land, eller såfremt særlige personlige  

 forhold i øvrigt taler herfor.« 10. I § 9 indsættes efter stk. 10 som nyt  

 stykke:
»Stk. 11. Opholdstilladelse efter stk. 1, nr. 2 og 4, og  

 stk. 2, nr. 1 og 7, skal, medmindre særlige grunde taler derimod,  

 betinges af, at den person, der bor i Danmark, godtgør at råde  

 over sin egen bolig af rimelig størrelse.
Opholdstilladelse efter  

 stk. 1, nr. 3, kan, såfremt væsentlige hensyn taler herfor,  

 betinges af, at den herboende person godtgør at råde over sin  

 egen bolig af rimelig størrelse.« Stk. 11 bliver herefter stk. 12.
 11. I § 9 indsættes efter stk. 11, der  

 bliver stk. 12, som stk. 13:
»Stk. 13. Kommunalbestyrelsen afgiver efter anmodning fra  

 Udlændingestyrelsen en udtalelse om den herboendes boligforhold,  

 herunder antallet af beboelsesrum og beboere i boligen.
Kommunalbestyrelsen  

 kan til brug for sin udtalelse efter 1. pkt. samkøre Det  

 Fælleskommunale Persondatasystem med Bygnings- og Boligregistret (BBR)  

 med det formål at tilvejebringe oplysning om antallet af beboelsesrum i  

 boligen og antallet af beboere, der er tilmeldt den pågældende  

 adresse.
Indenrigsministeren fastsætter nærmere regler om,  

 hvornår det kan anses for godtgjort, at den person, der bor i Danmark,  

 råder over sin egen bolig af rimelig størrelse, jf.  

 stk. 11, samt om kommunalbestyrelsens udtalelse efter 1. pkt.« 12. I § 14, stk. 1, nr. 4, ændres  

 »stk. 2, nr. 1, 2, 5 eller 6« til: »stk. 2, nr. 1, 2 eller  

 5-7«.
 13. I § 17 a, stk. 1, nr. 7, og stk. 4, nr.  

 2, ændres »§ 9, stk. 2, nr. 1 eller 4« til: »§ 9,  

 stk. 2, nr. 1, 4 eller 7«.
 14. I § 19, stk. 1, nr. 4, 2. pkt., ændres  

 »§ 9, stk. 11« til: »§ 9, stk. 12«.
 15. I § 19, stk. 1, indsættes som nr. 5 og  

 6:
»5)	Når opholdstilladelsen er betinget af, at en herboende person  

 godtgør at råde over sin egen bolig af rimelig størrelse,  

 jf. § 9, stk. 11, og den herboende person ikke længere kan  

 godtgøre dette.
Bestemmelserne i § 9, stk. 13, finder  

 tilsvarende anvendelse.
6)	Når opholdstilladelsen ikke er betinget af, at en herboende  

 person godtgør at råde over sin egen bolig af rimelig  

 størrelse, fordi særlige grunde taler derimod, jf. § 9,  

 stk. 11, og disse særlige grunde ikke længere foreligger, og  

 den herboende person ikke kan godtgøre at råde over sin egen  

 bolig af rimelig størrelse.
Bestemmelserne i § 9, stk. 13,  

 finder tilsvarende anvendelse.« 16. I § 19, stk. 3, ændres »stk. 1, nr.  

 2 og 3« til: »stk. 1, nr. 2-6«.
 17. I § 19, stk. 5, indsættes to steder  

 efter »§ 9, stk. 1, nr. 2,«: »eller stk. 2, nr. 7,«.
§ 2 I lov nr. 474 af 1. juli 1998 om integration af udlændinge i Danmark  

 (integrationsloven), som ændret ved § 17 i lov nr. 353 af 2. juni  

 1999, § 4 i lov nr. 394 af 2. juni 1999 og § 1 i lov nr. 57 af 25.  

 januar 2000, foretages følgende ændring:
 1. I §§ 55 og 56 ændres »samt § 9,  

 stk. 2, nr. 1 og 4« til: »eller § 9, stk. 2, nr. 1, 4 eller  

 7«.
§ 3 I lov nr. 353 af 2. juni 1999 (repatrieringsloven) foretages  

 følgende ændring:
 1. I § 3, stk. 3 og 4, ændres »§ 9,  

 stk. 2, nr. 1 eller 4« til: »§ 9, stk. 2, nr. 1, 4 eller  

 7«.
§ 4 I lov om social service, jf. lovbekendtgørelse nr. 26 af 17. januar  

 2000, foretages følgende ændring:
 1. I § 133, stk. 1, nr. 4, indsættes efter  

 »§ 9, stk. 1, nr. 2-4,«: »eller § 9, stk. 2, nr. 7,«.
§ 5 I lov om individuel boligstøtte, jf. lovbekendtgørelse nr.  

 855 af 25. november 1999, foretages følgende ændring:
 1. I § 65, nr. 4, indsættes efter »§ 9, stk. 1, nr. 2-4,« : »eller § 9, stk. 2, nr. 7, «.
§ 6 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. Udlændingelovens § 9, stk. 1, nr. 2,  

 stk. 2, nr. 7, stk. 4, 1. og 4. pkt., stk. 7, 1. og 3. pkt.,  

 og stk. 8-11, og § 19, stk. 1, nr. 5, 1. pkt., og nr. 6, 1.  

 pkt., som affattet henholdsvis ændret ved denne lovs § 1, nr. 1-10  

 og 15, finder ikke anvendelse for udlændinge, der inden lovens  

 ikrafttræden har indgivet ansøgning om eller er meddelt  

 opholdstilladelse.
§ 7 Loven gælder ikke for Færøerne og Grønland, men  

 kan ved kongelig anordning helt eller delvis sættes i kraft for disse  

 landsdele med de afvigelser, som de særlige færøske eller  

 grønlandske forhold tilsiger.
Bemærkninger til lovforslaget Almindelige bemærkninger Regeringen har i efteråret 1999 nedsat et  

 stående ministerudvalg, der skal behandle bl.a. spørgsmål  

 om integration.
Udvalget har i en rapport fra februar 2000 foreslået en  

 samlet handlingsplan for en bedre integration.
 Dette lovforslag er et led i virkeliggørelsen af  

 handlingsplanen.
Det overordnede formål med lovforslaget er derfor at  

 bidrage til en forbedring af grundlaget for udlændinges introduktion og  

 integration i det danske samfund.
De stillede forslag skal bl.a. sikre, at  

 nyankomne udlændinges boligforhold ikke vanskeliggør  

 integrationen, og hjælpe de unge, der er i risiko for at blive tvunget  

 til at indgå ægteskaber, de ikke ønsker.
1. Krav om en egen bolig af rimelig størrelse ved  

 familiesammenføring Det foreslås, at det som udgangspunkt skal  

 være en betingelse for ægtefællesammenføring, at den  

 herboende godtgør at råde over sin egen bolig af rimelig  

 størrelse.
Et sådant boligkrav foreslås ligeledes som  

 udgangspunkt at skulle gælde ved familiesammenføring med  

 forældre over 60 år og andre nære familiemedlemmer.
Det  

 foreslås endvidere, at boligkravet i visse særlige tilfælde  

 kan stilles ved familiesammenføring med mindreårige  

 børn.
 Det foreslås endvidere, at boligkravet skal  

 være opfyldt vedvarende indtil tidspunktet for meddelelse af  

 tidsubegrænset opholdstilladelse til den pågældende  

 familiesammenførte person (typisk efter tre år). Det  

 præciseres samtidig, at manglende overholdelse af kravet vil kunne  

 medføre, at opholdstilladelsen - så længe denne er meddelt  

 tidsbegrænset - nægtes forlænget eller inddrages.
 Det foreslås desuden, at  

 udlændingemyndighedernes vurdering af, hvorvidt boligkravet må  

 anses for opfyldt - såvel på tidspunktet for afgørelsen om  

 meddelelse af tilladelse til familiesammenføring som  

 efterfølgende - foretages på baggrund af en indhentet udtalelse  

 fra kommunalbestyrelsen om den herboendes boligforhold.
 Formålet med forslaget er at sikre et bedre  

 udgangspunkt for en vellykket integration af såvel det familiemedlem,  

 der ønskes familiesammenført til Danmark, som de  

 familiemedlemmer, der allerede bor i Danmark.
Formålet med forslaget er endvidere at sikre, at en  

 familiesammenføring kan gennemføres på et forsvarligt  

 boligmæssigt grundlag, og at undgå, at herboende personer  

 på grund af familiesammenføring påføres  

 påtrængende boligsociale problemer.
Herved opnås blandt  

 andet mulighed for en mere smidig udnyttelse af den kommunale anvisningsret,  

 idet der ikke i samme omfang som i dag vil kunne opstå akutte  

 boligproblemer for de pågældende familier som følge af  

 familieforøgelse ved familiesammenføring.
2. Tilknytningskrav ved ægtefællesammenføring Efter udlændingelovens gældende regler for  

 ægtefællesammenføring har en udlænding over 18  

 år, som samlever på fælles bopæl i ægteskab  

 eller fast samlivsforhold af længere varighed med en i Danmark  

 fastboende person over 18 år, der har dansk indfødsret,  

 statsborgerskab i et af de andre nordiske lande eller opholdstilladelse som  

 flygtning eller har haft tidsubegrænset opholdstilladelse i mere end de  

 sidste tre år, retskrav på familiesammenføring på  

 grundlag af ægteskabet eller samlivsforholdet  

 (ægtefællesammenføring).
De gældende regler for  

 ægtefællesammenføring har vist sig at medføre, at  

 udlændinge i nogle tilfælde  

 ægtefællesammenføres med herboende personer, der ikke er  

 velintegrerede i det danske samfund.
Dette indebærer, at de  

 pågældende i højere grad end andre oplever problemer med  

 isolation og utilpassethed i forhold til det danske samfund.
 Regeringen finder, at denne situation er betænkelig.  

 Hertil kommer, at der ikke er nogen saglig begrundelse for, at  

 ægtefællesammenføring skal ske her i landet, hvis  

 ægtefællernes eller samlevernes samlede tilknytning til et andet  

 land er stærkere.
 På den baggrund foreslås det, at adgangen til  

 ægtefællesammenføring med herboende personer, der ikke har  

 dansk indfødsret, som udgangspunkt betinges af, at  

 ægtefællernes eller samlevernes samlede tilknytning til Danmark  

 mindst svarer til ægtefællernes eller samlevernes samlede  

 tilknytning til et andet land.
 Formålet med forslaget er at opnå, at der  

 alene meddeles tilladelse til ægtefællesammenføring,  

 når ægtefællernes eller samlevernes samlede tilknytning til  

 Danmark er så stærk, at ægtefællesammenføring  

 bør ske her i landet, og dermed opnå en bedre integration af de  

 pågældende.
3. Indsats mod ægteskaber, der ikke beror på parternes egen  

 fri vilje Efter den gældende bestemmelse i  

 udlændingelovens § 9, stk. 10, kan  

 ægtefællesammenføring i tilfælde, hvor mindst den  

 ene af ægtefællerne er under 25 år, ikke gives,  

 såfremt ægteskabets indgåelse beror på en aftale  

 indgået af andre end ægtefællerne.
Bestemmelsen har i praksis kun fundet anvendelse i meget  

 få tilfælde, da det har vist sig svært at konstatere, at  

 ægteskabet er indgået mod den herboendes eget ønske.
Der  

 meddeles derfor i dag tilladelse til  

 ægtefællesammenføring, selvom  

 udlændingemyndighederne har mistanke om, at ægteskabet er  

 indgået mod den herboendes eget ønske.
 Der har i forbindelse med Udlændingestyrelsens  

 administration af udlændingelovens § 9, stk. 10, været  

 en række tilfælde, hvor den herboende ved sagsbehandlingens  

 begyndelse har givet udtryk for, at ægteskabet er indgået mod den  

 pågældendes eget ønske, men hvor den  

 pågældende senere har ændret forklaring og benægtet  

 dette.
Udlændingestyrelsen har endvidere oplyst, at  

 styrelsen - når en herboende person oplyser, at ægteskabet er  

 indgået mod den pågældendes eget ønske - oplyser den  

 herboende om, at denne oplysning betyder, at styrelsen vil meddele den  

 ansøgende ægtefælle afslag på opholdstilladelse med  

 den begrundelse, at ægteskabets indgåelse beror på en  

 aftale indgået af andre end ægtefællerne (jf.  

 udlændingelovens § 9, stk. 10). Det er  

 Udlændingestyrelsens generelle erfaring, at den herboende herefter  

 erklærer, at styrelsen ikke må bruge oplysningen, og at den  

 pågældende, hvis styrelsen alligevel anvender oplysningen, ikke  

 vil stå ved den.
Som begrundelse herfor oplyser den herboende typisk,  

 at den pågældende vil få problemer med familien eller vil  

 blive udsat for ubehageligheder fra familiens side.
 Regeringen finder det ikke acceptabelt, at unge i et  

 retssamfund som det danske presses utilbørligt til at indgå  

 ægteskaber, som de ikke ønsker.
 Hertil kommer, at det - som anført under afsnit 5 -  

 er regeringens vurdering, at det i international ret almindeligt anerkendte  

 princip om, at ægteskaber alene skal kunne indgås med  

 ægtefællernes frie og uforbeholdne samtykke, indebærer, at  

 regeringen på en effektiv måde bør søge at beskytte  

 unge mod indgåelse af ægteskab uden det fornødne frie og  

 uforbeholdne samtykke.
På denne baggrund foreslås det, at retskravet  

 på ægtefællesammenføring til personer under 25  

 år ophæves, og at der i stedet gives mulighed for efter et  

 individuelt skøn at meddele tilladelse til  

 ægtefællesammenføring til personer over 18 år, men  

 under 25 år, såfremt ægteskabet eller samlivsforholdet  

 utvivlsomt må anses for indgået efter den herboendes eget  

 ønske, eller særlige personlige forhold i øvrigt taler  

 herfor.
Kun i de tilfælde, hvor begge ægtefæller eller  

 samlevere er fyldt 25 år, vil der være retskrav på  

 ægtefællesammenføring.
 Formålet med de nye bestemmelser er, at der kun skal  

 meddeles tilladelse til ægtefællesammenføring til personer  

 under 25 år i de tilfælde, hvor det ud fra en samlet  

 bedømmelse af de faktiske forhold i sagen må anses for  

 utvivlsomt, at ægteskabet eller samlivsforholdet er indgået efter  

 den herboendes eget ønske.
4. Forholdet til grundloven Efter grundlovens § 70 kan ingen på grund af  

 sin trosbekendelse eller afstamning berøves adgang til den fulde  

 nydelse af borgerlige og politiske rettigheder eller unddrage sig opfyldelsen  

 af nogen almindelig borgerpligt.
Bestemmelsen antages at fastslå et  

 lighedsprincip, hvorefter der ikke må ske forskelsbehandling på  

 grundlag af religion eller oprindelse, herunder etnisk oprindelse.
Som anført i bemærkningerne til lovforslagets  

 § 1, nr. 1 og 2 - hvor det foreslås, at retskravet på  

 ægtefællesammenføring til personer under 25 år  

 ophæves, og at der i stedet gives mulighed for efter et individuelt  

 skøn at meddele tilladelse til  

 ægtefællesammenføring til personer over 18 år, men  

 under 25 år, såfremt ægteskabet eller samlivsforholdet  

 utvivlsomt må anses for indgået efter den herboendes eget  

 ønske, eller særlige personlige forhold i øvrigt taler  

 herfor - foretages vurderingen af, hvorvidt der skal meddeles tilladelse til  

 ægtefællesammenføring, bl.a. på baggrund af  

 omstændighederne ved ægteskabets indgåelse og  

 ægtefællernes personlige kontakt forud for ægteskabets  

 indgåelse med det formål at beskytte den unge mod at blive  

 presset til at indgå et ægteskab mod den pågældendes  

 eget ønske.
Derimod er de unges religion og etniske oprindelse uden  

 betydning for vurderingen.
På den baggrund er forslaget efter  

 regeringens vurdering ikke i strid med grundlovens § 70.
5. Forholdet til internationale konventioner Det er en selvfølge, at dansk lovgivning skal  

 respektere de rammer, der sættes af internationale konventioner og  

 anden international ret.
Erfaringen har imidlertid vist, at  

 udlændingelovgivningen er et område, hvor spørgsmål  

 om forholdet til konventioner hyppigt opstår og jævnligt  

 drøftes også i en bredere offentlig debat.
På den baggrund  

 redegøres der i det følgende mere udførligt for de  

 konventioner m.v., der kan have interesse i forbindelse med de  

 foreslåede bestemmelser.
Det er i international ret et almindeligt anerkendt  

 princip, at ægteskaber kun skal kunne indgås med  

 ægtefællernes frie og uforbeholdne samtykke.
Dette følger  

 bl.a. af artikel 16, stk. 2, i Verdenserklæringen om  

 menneskerettigheder, artikel 23, stk. 3, i FN s konvention om borgerlige  

 og politiske rettigheder og artikel 10, stk. 1, i FN s konvention  

 om økonomiske, sociale og kulturelle rettigheder.
 Det følger tilsvarende af artikel 16,  

 stk. 1, i FN s konvention om afskaffelse af alle former for  

 diskrimination mod kvinder, at de deltagende stater skal tage alle  

 passende forholdsregler til at afskaffe diskrimination imod kvinder i alle  

 ægteskabs- og familieforhold og - på grundlag af ligestilling  

 mellem mænd og kvinder - sikre kvinder samme ret til frit at  

 vælge ægtefælle og til kun at indgå ægteskab  

 med deres frie og uforbeholdne samtykke.
 Det er regeringens vurdering, at ovennævnte  

 konventioner indebærer en pligt for regeringen til på en effektiv  

 måde at søge at beskytte unge mod indgåelse af  

 ægteskab uden det fornødne frie og uforbeholdne samtykke, jf.  

 herved afsnit 3.
 Det er endvidere regeringens vurdering, at hverken Den  

 Europæiske Menneskerettighedskonvention eller Danmarks øvrige  

 internationale forpligtelser er til hinder for de foreslåede  

 ændringer i betingelserne for familiesammenføring, jf. herved  

 afsnit 1-3. Det bemærkes i den forbindelse, at Den Europæiske  

 Menneskerettighedsdomstol så vidt vides ikke har haft lejlighed til at  

 tage stilling til, om et boligkrav som betingelse for  

 familiesammenføring er foreneligt med Den Europæiske  

 Menneskerettighedskonvention.
 De foreslåede betingelser for adgangen til  

 familiesammenføring må dog modificeres af en mulighed for at  

 give tilladelse til familiesammenføring i særlige situationer,  

 hvor en nægtelse heraf ville være særligt indgribende i  

 retten til familieliv efter Den Europæiske  

 Menneskerettighedskonventions artikel 8.
Den Europæiske Menneskerettighedsdomstol har  

 anerkendt det almindelige internationale princip om, at de enkelte lande har  

 en generel kompetence til at kontrollere udlændinges adgang til ophold  

 i landet.
Kompetencen skal dog udnyttes med respekt af bl.a.
Den  

 Europæiske Menneskerettighedskonventions artikel 8, hvorefter enhver  

 har ret til respekt for sit privatliv og familieliv.
 Artikel 8 indebærer ikke en generel og ubetinget ret  

 til familiesammenføring.
Efter Den Europæiske Menneskerettighedsdomstols  

 praksis indebærer bestemmelsen dog, at der i særlige  

 tilfælde ikke kan nægtes familiesammenføring.
I den  

 forbindelse lægges der vægt på den indrejsendes kulturelle  

 og familiemæssige tilknytning til hjemlandet.
Der lægges  

 endvidere vægt på årsagen til den adskillelse, der  

 ønskes tilendebragt, herunder om denne skyldes de  

 pågældendes eget valg.
Der lægges endvidere vægt  

 på, om det herboende familiemedlem har mulighed for at tage ophold  

 sammen med det udenlandske familiemedlem i det andet land.
Endelig  

 lægges der vægt på tidspunktet for etableringen af  

 familielivet, herunder om ægteskabet er indgået på et  

 tidspunkt, hvor ægtefællerne ikke kunne have en berettiget  

 forventning om at få tilladelse til at optage familielivet i det  

 pågældende land.
Den Europæiske Menneskerettighedskonvention sikrer  

 således ikke en ret til at vælge, i hvilket land et familieliv  

 skal optages.
En pligt for landet til at tillade familiesammenføring  

 vil som udgangspunkt kun foreligge, hvis det ikke vil være muligt -  

 eller i praksis overordentligt vanskeligt - for de pågældende at  

 optage familielivet i et andet land.
 Som eksempel kan nævnes en herboende flygtning, der  

 er gift med en person fra hjemlandet, og som ikke kan tage ophold i  

 hjemlandet, hvor den pågældende fortsat risikerer  

 forfølgelse.
Ligeledes vil en henvisning af de pågældende  

 til at optage familielivet i et andet land kunne virke så belastende  

 for det herboende familiemedlem, at der muligvis reelt vil kunne være  

 tale om et indgreb i retten til et familieliv.
En henvisning af de  

 pågældende til at optage familielivet i et andet land, der vil  

 indebære store følelsesmæssige, praktiske eller juridiske  

 problemer for det herboende familiemedlem, vil således muligvis i helt  

 særlige tilfælde kunne indebære et indgreb i retten til et  

 familieliv.
 Beskyttelsen af familielivet omfatter ikke alene  

 ægtefæller/samlevere og deres mindreårige børn, men  

 kan efter omstændighederne også omfatte andre familiemedlemmer  

 fra den pågældendes husstand.
 Efter Den Europæiske  

 Menneskerettighedskonventions artikel 12 har giftefærdige  

 mænd og kvinder ret til at indgå ægteskab og stifte familie  

 i overensstemmelse med de nationale love om udøvelsen af denne ret.  

 Det antages, at denne bestemmelse ikke indeholder en videre beskyttelse end  

 artikel 8.
 Efter regeringens opfattelse må der ikke være  

 tvivl om, at Danmark overholder sine internationale forpligtelser.
 De foreslåede bestemmelser vil derfor blive  

 administreret på en sådan måde, at der meddeles tilladelse  

 til familiesammenføring i situationer, hvor en nægtelse heraf  

 ville stride mod Den Europæiske Menneskerettighedskonventions artikel 8  

 om retten til familieliv eller artikel 12 om retten til at indgå  

 ægteskab og stifte familie, jf. nærmere om Den Europæiske  

 Menneskerettighedsdomstols praksis vedrørende artikel 8 ovenfor.
I det anførte ligger også, at der vil blive  

 meddelt tilladelse til familiesammenføring, hvis en nægtelse  

 heraf ville stride mod Danmarks forpligtelser efter FN s konvention om  

 borgerlige og politiske rettigheder og FN s konvention om økonomiske,  

 sociale og kulturelle rettigheder.
Disse konventioner anerkender ingen  

 ret til familiesammenføring, men kan efter omstændighederne  

 indirekte føre til en beskyttelse af en sådan ret, blandt andet  

 som følge af retten til respekt for familielivet, som fremgår af  

 artikel 17 i konventionen om borgerlige og politiske rettigheder og artikel  

 10 i konventionen om økonomiske, sociale og kulturelle  

 rettigheder.
 Efter Den Europæiske  

 Menneskerettighedskonventions artikel 14 skal rettigheder i henhold til  

 konventionen beskyttes uden forskel på grund af køn, race,  

 farve, sprog, religion, politisk eller anden overbevisning, national eller  

 social oprindelse, tilhørsforhold til et nationalt mindretal,  

 formueforhold, fødsel eller ethvert andet forhold.
 Efter artikel 5 i FN s konvention om afskaffelse af  

 alle former for racediskrimination må der ikke ske diskrimination  

 på grund af race, hudfarve, national eller etnisk oprindelse.
 Efter Den Europæiske Menneskerettighedskonventions  

 artikel 14 og artikel 1, stk. 2, i FN s konvention om afskaffelse af  

 alle former for racediskrimination er disse konventioner ikke til hinder  

 for forskelsbehandling på grundlag af statsborgerskab.
Ud fra en menneskeretlig vurdering er det dog i visse  

 henseender nødvendigt at sidestille herboende udenlandske  

 statsborgere, der er født og opvokset her i landet eller kommet hertil  

 som børn, med personer med dansk indfødsret.
Det gælder  

 f.eks. for så vidt angår retten til uddannelse, arbejde, bolig,  

 sociale ydelser o.l. og antagelig også retten til  

 familiesammenføring.
Derimod kan valgret, valgbarhed og  

 værnepligt utvivlsomt forbeholdes egne statsborgere.
Forslaget om, at ægtefællesammenføring  

 med herboende personer, der ikke har dansk indfødsret, skal betinges  

 af, at de pågældendes samlede tilknytning til Danmark mindst  

 svarer til de pågældendes samlede tilknytning til et andet land,  

 jf. herved afsnit 2, er efter regeringens opfattelse ikke i strid med de  

 nævnte diskriminationsforbud.
Den forskellige behandling, som forslaget  

 indebærer mellem personer, der har dansk indfødsret, og  

 udlændinge, er efter regeringens opfattelse ikke udtryk for  

 diskrimination.
Det bemærkes herved, at personer, der er født og  

 opvokset her i landet eller er kommet hertil som mindre børn, i  

 almindelighed vil blive anset for at have overvejende tilknytning til Danmark  

 og dermed i praksis være sidestillet med danske statsborgere.
Forslaget  

 er efter regeringens opfattelse i øvrigt ikke i strid med de  

 nævnte diskriminationsforbud, da tilknytningsvurderingen ved personer,  

 der ikke har dansk indfødsret, skal foretages uanset den herboendes  

 etniske oprindelse.
Forslaget om, at retskravet på  

 ægtefællesammenføring til personer under 25 år  

 ophæves, og at der i stedet gives mulighed for efter et individuelt  

 skøn at meddele tilladelse til  

 ægtefællesammenføring til personer over 18 år, men  

 under 25 år, såfremt ægteskabet eller samlivsforholdet  

 utvivlsomt må anses for indgået efter den herboendes eget  

 ønske, jf. herved afsnit 3, er efter regeringens opfattelse ikke i  

 strid med de nævnte diskriminationsforbud, da vurderingen af, hvorvidt  

 der skal meddeles tilladelse til ægtefællesammenføring -  

 som anført i bemærkningerne til lovforslagets § 1, nr. 1 og  

 2 - foretages bl.a. på baggrund af omstændighederne ved  

 ægteskabets indgåelse og ægtefællernes personlige  

 kontakt forud for ægteskabets indgåelse med det formål at  

 beskytte den unge mod at blive presset til at indgå et ægteskab  

 mod den pågældendes eget ønske.
Derimod er de unges  

 etniske oprindelse uden betydning for vurderingen.
Forslaget indebærer  

 således ikke en begrænsning af adgangen til  

 ægtefællesammenføring på grundlag af etnisk  

 oprindelse.
6. Økonomiske og administrative konsekvenser af lovforslaget Lovforslaget indebærer bl.a., at  

 Udlændingestyrelsen fremover skal foretage en vurdering af, om  

 familiesammenføring skal betinges af, at den herboende godtgør  

 at råde over sin egen bolig af rimelig størrelse, og -  

 såfremt dette er tilfældet - en vurdering af, hvorvidt den  

 herboende kan godtgøre dette.
Det skønnes, at  

 Udlændingestyrelsens administrative sagsbehandling i forbindelse med  

 disse vurderinger vil medføre et ressourcebehov på ca. 8  

 årsværk.
Hertil kommer et ressourcebehov på ca. 1  

 årsværk som følge af forslaget om, at  

 Udlændingestyrelsen også efter gennemførelsen af  

 familiesammenføringen skal vurdere, om et stillet boligkrav fortsat er  

 opfyldt, og om familiesammenføringstilladelsen skal inddrages, hvis  

 dette ikke er tilfældet.
Lovforslaget indebærer endvidere, at  

 Udlændingestyrelsen fremover skal foretage en vurdering af, om  

 ægtefællernes eller samlevernes samlede tilknytning i sager om  

 ægtefællesammenføring med herboende personer, der ikke har  

 dansk indfødsret, mindst svarer til de pågældendes samlede  

 tilknytning til et andet land, og - såfremt dette ikke er  

 tilfældet - om der foreligger særlige grunde til, at  

 tilknytningskravet ikke skal være til hinder for  

 ægtefællesammenføring.
Det skønnes, at  

 Udlændingestyrelsens administrative sagsbehandling i forbindelse med  

 disse vurderinger vil medføre et ressourcebehov på ca. 4  

 årsværk.
Endelig indebærer lovforslaget, at  

 Udlændingestyrelsen i sager om ægtefællesammenføring  

 af personer under 25 år fremover skal foretage en vurdering af, om  

 ægteskabet eller samlivsforholdet utvivlsomt er indgået efter den  

 herboendes eget ønske.
Det skønnes, at  

 Udlændingestyrelsens administrative sagsbehandling i forbindelse med  

 disse vurderinger vil medføre et ressourcebehov på ca. 3  

 årsværk.
Samlet skønnes lovforslaget på årsbasis  

 at medføre merudgifter for Udlændingestyrelsen på ca. 7,0  

 mio. kr., heraf ca. 5,4 mio. kr. lønsum, til ca. 16  

 årsværk.
I 2000 skønnes udgifterne at udgøre ca.  

 3,5 mio. kr., heraf ca. 2,7 mio. kr. lønsum, til ca. 8  

 årsværk.
 Udlændingestyrelsens afgørelser efter de  

 foreslåede ændringer af familiesammenføringsreglerne vil  

 kunne indbringes for Indenrigsministeriet, der herefter skal tage stilling  

 til Udlændingestyrelsens vurderinger i de enkelte sager.
 Indenrigsministeriets administrative sagsbehandling i  

 forbindelse med klager over Udlændingestyrelsens afgørelser som  

 følge af forslaget om indførelse af boligkrav som betingelse  

 for familiesammenføring skønnes at medføre et  

 ressourcebehov på ca. 1 årsværk.
 Indenrigsministeriets administrative sagsbehandling i  

 forbindelse med klager over Udlændingestyrelsens afgørelser som  

 følge af forslaget om indførelse af et tilknytningskrav ved  

 ægtefællesammenføring skønnes endvidere at  

 medføre et ressourcebehov på ca. 2 årsværk.
 Endelig skønnes Indenrigsministeriets  

 administrative sagsbehandling i forbindelse med klager over  

 Udlændingestyrelsens afgørelser i  

 ægtefællesammenføringssager vedrørende personer  

 under 25 år at medføre et ressourcebehov på ca. 2  

 årsværk.
Samlet skønnes lovforslaget på årsbasis  

 at medføre merudgifter for Indenrigsministeriets departement på  

 ca. 2,2 mio. kr., heraf ca. 1,6 mio. kr. lønsum, til ca. 5  

 årsværk.
I 2000 skønnes udgifterne at udgøre ca.  

 1,1 mio. kr., heraf ca. 0,8 mio. kr. lønsum, til ca. 2-3  

 årsværk.
Samlet set skønnes lovforslaget på  

 årsbasis at medføre merudgifter for Indenrigsministeriet  

 på ca. 9,2 mio. kr., heraf 7 mio. kr. lønsum, til ca. 21  

 årsværk.
I 2000 skønnes udgifterne at udgøre ca.  

 4,6 mio. kr., heraf ca. 3,5 mio. kr. lønsum, til ca. 10-11  

 årsværk.
Lovforslaget indebærer endelig, at kommunerne til  

 brug for Udlændingestyrelsens vurdering af, om det foreslåede  

 boligkrav er opfyldt, skal afgive en udtalelse om den herboendes  

 boligforhold.
Denne nye opgave for kommunerne skønnes at  

 medføre et ressourcebehov i kommunerne på ca. 7  

 årsværk svarende til ca. 3 mio. kr.
De kommunaløkonomiske  

 konsekvenser vil blive drøftet med de kommunale parter.
7. Erhvervsadministrative, erhvervsøkonomiske og  

 miljømæssige konsekvenser af lovforslaget og lovforslagets  

 administrative konsekvenser for borgerne Lovforslaget forventes ikke at medføre  

 erhvervsadministrative eller erhvervsøkonomiske konsekvenser eller  

 administrative konsekvenser for borgerne.
Lovforslaget forventes ligeledes  

 ikke at have miljømæssige konsekvenser.
8. Forholdet til EU-retten Lovforslaget berører ikke retten til  

 familiesammenføring for udlændinge omfattet af EU-reglerne, jf.  

 herved udlændingelovens §§ 2 og 6.
 Det bemærkes, at det følger af artikel 10,  

 stk. 3, i Rådets forordning 1612/68/EØF af 15. oktober 1968  

 om arbejdskraftens frie bevægelighed inden for Fællesskabet  

 (EF-Tidende Specialudgave 1968 II, s. 467), at familiesammenføring med  

 en arbejdstager, der er statsborger i et EU-land og er beskæftiget i et  

 andet EU-land, forudsætter, at arbejdstageren for sin familie  

 råder over en bolig, der svarer til de krav, der anses for normale for  

 indenlandske arbejdstagere i det område, hvor den  

 pågældende er beskæftiget.
Efter EF-Domstolens praksis kan boligkravet ikke stilles  

 vedvarende, hvis tilsvarende krav ikke stilles vedvarende over for landets  

 egne statsborgere, jf.
EF-Domstolens dom af 18. maj 1989 i sag 249/86,  

 Kommissionen mod Tyskland (Saml. 1989 1263).
 9. Hørte myndigheder m.v.
 Lovforslaget har været sendt i høring hos  

 følgende myndigheder og organisationer:
 Administratorforeningen, Advokatrådet, Amnesty  

 International, Amtsrådsforeningen, Andelsboligforeningernes  

 Fællesrepræsentation, Boligselskabernes Landsforening, Danmarks  

 Lejerforeninger, Dansk Arbejdsgiverforening, Dansk Flygtningehjælp,  

 Dansk Røde Kors, De Etniske Minoriteters Landsorganisation (ELO), Det  

 Danske Center for Menneskerettigheder, Den Danske Dommerforening,  

 Dokumentations- og Rådgivningscenteret for Racediskrimination,  

 Dommerfuldmægtigforeningen, Ejendomsforeningen Danmark,  

 Flygtningenævnet, Foreningen af Politimestre i Danmark, Foreningen af  

 Statsamtmænd, Frederiksberg Kommune, Jyske Grundejerforeninger,  

 Kommunernes Landsforening, Københavns Kommune, Landsorganisationen i  

 Danmark, Lejernes Landsorganisation, Mellemfolkeligt Samvirke, Nævnet  

 for Etnisk Ligestilling, Politidirektøren i København,  

 Politiforbundet i Danmark, Politifuldmægtigforeningen,  

 præsidenterne for Østre og Vestre Landsret, Registertilsynet,  

 retterne i København, Århus, Odense, Aalborg og Roskilde,  

 Rigsadvokaten, Rigspolitichefen, Rådet for Etniske Minoriteter,  

 Statsamtsjuristforeningen samt Udlændingestyrelsen.
10. Vurdering af konsekvenser af lovforslaget Positive konsekvenser/mindre-udgifter  (hvis ja, angiv  

 omfang) Negative konsekvenser/mer-udgifter  (hvis ja, angiv  

 omfang) Økonomiske konsekvenser for stat, kommuner og  

 amtskommuner Nej Ja (ca. 9,2 mio. kr. for staten og ca. 3 mio kr. for  

 kommunerne) Administrative konsekvenser for stat, kommuner og  

 amtskommuner Nej Lovforslaget skønnes at medføre et  

 ressourcebehov i Indenrigsministeriet på ca. 21 årsværk  

 svarende til ca. 9,2 mio. kr.
Lovforslaget skønnes endvidere at  

 medføre et ressourcebehov i kommunerne på ca. 7  

 årsværk svarende til ca. 3 mio. kr.
Økonomiske konsekvenser for erhvervslivet Nej Nej Administrative konsekvenser for erhvervslivet Nej Nej Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Lovforslaget berører ikke retten til  

 familiesammenføring for udlændinge omfattet af EU-reglerne, jf.  

 herved udlændingelovens §§ 2 og 6. Det bemærkes, at det  

 følger af artikel 10, stk. 3, i Rådets forordning  

 1612/68/EØF af 15. oktober 1968 om arbejdskraftens frie  

 bevægelighed inden for Fællesskabet (EF-Tidende Specialudgave  

 1968 II, s. 467), at familiesammenføring med en arbejdstager, der er  

 statsborger i et EU-land og er beskæftiget i et andet EU-land,  

 forudsætter, at arbejdstageren for sin familie råder over en  

 bolig, der svarer til de krav, der anses for normale for indenlandske  

 arbejdstagere i det område, hvor den pågældende er  

 beskæftiget.
Efter EF-Domstolens praksis kan boligkravet ikke stilles  

 vedvarende, hvis tilsvarende krav ikke stilles vedvarende over for landets  

 egne statsborgere, jf.
EF-Domstolens dom af 18. maj 1989 i sag 249/86,  

 Kommissionen mod Tyskland (Saml. 1989 1263).
Bemærkninger til lovforslagets  

 enkelte bestemmelser Til § 1 Til nr. 1 og 2 Det foreslås, at retskravet på  

 ægtefællesammenføring til personer under 25 år  

 ophæves, således at der kun i de tilfælde, hvor begge  

 ægtefæller eller samlevere er fyldt 25 år, vil være  

 retskrav på ægtefællesammenføring, jf. den  

 foreslåede ændring af § 9, stk. 1, nr. 2.
 For personer over 18 år, men under 25 år,  

 gives der i stedet mulighed for efter et individuelt skøn at meddele  

 tilladelse til ægtefællesammenføring, hvis  

 ægteskabet eller samlivsforholdet utvivlsomt må anses for  

 indgået efter den herboendes eget ønske, eller særlige  

 personlige forhold i øvrigt taler herfor, jf. den foreslåede  

 bestemmelse i § 9, stk. 2, nr. 7.
 Formålet med de nye bestemmelser er, at der som  

 udgangspunkt kun meddeles tilladelse til  

 ægtefællesammenføring til personer under 25 år i de  

 tilfælde, hvor det ud fra en samlet bedømmelse af de faktiske  

 forhold i sagen må anses for utvivlsomt, at ægteskabet er  

 indgået efter den herboendes eget ønske.
Det skal således ikke længere kræves, at  

 den konkrete sag indeholder oplysninger af en sådan karakter, at det  

 må lægges til grund, at ægteskabet er indgået mod den  

 herboendes eget ønske, for at meddele afslag på  

 ægtefællesammenføring.
Begrundelsen herfor er, at et  

 sådant oplysningskrav ikke har en effektiv virkning over for  

 ægteskaber, der er indgået under utilbørligt pres.
 Foreligger der i en sag oplysninger af en sådan  

 karakter, at det må anses for utvivlsomt, at ægteskabet er  

 indgået efter den herboendes eget ønske, skal der meddeles  

 tilladelse til ægtefællesammenføring.
Ved vurderingen heraf skal udlændingemyndighederne  

 inddrage samtlige foreliggende oplysninger i sagen.
Der vil kunne  

 lægges vægt på omstændighederne ved ægteskabets  

 indgåelse og ægtefællernes personlige kontakt forud for  

 ægteskabets indgåelse.
Det forhold, at ægteskabet er  

 indgået med de pågældendes familiers medvirken, udelukker  

 ikke i sig selv, at ægteskabet kan anses for indgået efter den  

 herboendes eget ønske.
Til belysning af de nævnte faktiske  

 forhold kan udlændingemyndighederne lægge vægt på  

 forklaringer fra andre end ægtefællerne.
 Det almindelige princip om myndighedernes oplysningspligt  

 finder sædvanlig anvendelse ved udlændingemyndighedernes  

 behandling af sager efter bestemmelsen.
Foreligger der et fast samlivsforhold af længere  

 varighed - som udgangspunkt mindst 1 ½ år - vil der være  

 særlige personlige forhold, der bevirker, at der må meddeles  

 opholdstilladelse på grundlag af samlivsforholdet, selvom det er  

 uklart, hvorvidt samlivet er indgået efter den herboendes eget  

 ønske.
Ved fast samlivsforhold forstås, at parterne har samlevet  

 på fælles bopæl.
Det vil således ikke være  

 tilstrækkeligt, at parterne gennem en længere periode har  

 samlevet med hinanden under ferieophold eller længerevarende  

 besøgsophold.
Der meddeles ikke opholdstilladelse på grundlag af  

 samlivsforholdet, hvis det fremgår af sagens omstændigheder, at  

 samlivsforholdet er indgået og opretholdes mod den herboendes eget  

 ønske.
 Ægtefællesammenføring efter de  

 foreslåede bestemmelser vil fortsat være undergivet de  

 gældende almindelige betingelser for  

 ægtefællesammenføring, herunder for herboende indvandreres  

 vedkommende kravet om, at den pågældende skal have haft  

 tidsubegrænset opholdstilladelse i mere end de sidste tre år, og  

 forsørgelseskravet i udlændingelovens § 9, stk. 4.
 Der vil endvidere ikke kunne meddeles tilladelse til  

 ægtefællesammenføring på grundlag af  

 proforma-ægteskaber, jf. udlændingelovens § 9,  

 stk. 9.
 Som en konsekvens af de foreslåede ændringer  

 af betingelserne for ægtefællesammenføring foreslås  

 den gældende bestemmelse i udlændingelovens § 9,  

 stk. 10, hvorefter der ikke kan meddeles tilladelse til  

 ægtefællesammenføring ved ægteskaber, hvis  

 indgåelse beror på en aftale indgået af andre end  

 ægtefællerne, ophævet, jf. lovforslagets § 1, nr.  

 9.
 De foreslåede bestemmelser vil - naturligvis - blive  

 administreret, således at der ikke er tvivl om forvaltningens  

 overensstemmelse med Danmarks internationale forpligtelser, jf. herved de  

 almindelige bemærkninger, afsnit 5. Er den herboende  

 ægtefælle flygtning, vil ægtefællesammenføring  

 med en person fra hjemlandet i almindelighed skulle tillades, hvis  

 ægteskabet er indgået forud for den herboendes indrejse.
Til nr. 3 Det foreslås, at familiesammenføring med  

 faste samlevere til herboende indvandrere efter den foreslåede  

 bestemmelse i § 9, stk. 2, nr. 7, jf. lovforslagets § 1, nr.  

 2, skal betinges af, at den herboende påtager sig at forsørge  

 ansøgeren, jf. den foreslåede ændring af § 9,  

 stk. 4, 1. pkt.
 Herved sidestilles familiesammenføring med faste  

 samlevere til herboende indvandrere, når samleverne er under 25  

 år, med familiesammenføring med faste samlevere til herboende  

 indvandrere, når samleverne er over 25 år.
Til nr. 4 Det foreslås i § 9, stk. 4, 4.  

 pkt., at ægtefællesammenføring efter den  

 foreslåede bestemmelse i § 9, stk. 2, nr. 7, jf.  

 lovforslagets § 1, nr. 2, med herboende indvandrere, medmindre  

 særlige grunde taler derimod, skal betinges af, at den herboende  

 person, som det påhviler at forsørge ansøgeren,  

 godtgør at være i stand hertil.
 Herved sidestilles  

 ægtefællesammenføring med herboende indvandrere, når  

 de pågældende er under 25 år - for så vidt  

 angår adgangen til at stille forsørgelseskrav - med  

 ægtefællesammenføring med herboende indvandrere, når  

 de pågældende er over 25 år.
 Den foreslåede bestemmelse i § 9, stk. 4,  

 4. pkt., knytter sig til den gældende bestemmelse i  

 udlændingelovens § 9, stk. 4, 2. pkt., der blev  

 indført ved § 1, nr. 6, i lov nr. 473 af 1. juli 1998. I  

 bemærkningerne til denne bestemmelse er nærmere beskrevet,  

 hvornår der foreligger særlige grunde til, at  

 forsørgelseskravet ikke skal stilles.
 Ægtefællesammenføring efter den  

 foreslåede bestemmelse i § 9, stk. 2, nr. 7, jf.  

 lovforslagets § 1, nr. 2, med herboende personer med dansk  

 indfødsret, statsborgerskab i et af de andre nordiske lande eller  

 opholdstilladelse som flygtning kan ikke betinges af, at den herboende  

 godtgør sin forsørgelsesevne.
Til nr. 5-8, 12-14, 16 og 17 Der er tale om konsekvensændringer som følge  

 af lovforslagets § 1, nr. 1, 2 og 10.
Til nr. 9 Efter den foreslåede bestemmelse i § 9,  

 stk. 10, vil der kun kunne tillades  

 ægtefællesammenføring med herboende personer, der ikke har  

 dansk indfødsret, såfremt ægtefællernes eller  

 samlevernes samlede tilknytning til Danmark mindst svarer til  

 ægtefællernes eller samlevernes samlede tilknytning til et andet  

 land, eller såfremt særlige personlige forhold i øvrigt  

 taler herfor.
Formålet med forslaget er at opnå, at der som  

 udgangspunkt alene meddeles tilladelse til  

 ægtefællesammenføring, når ægtefællernes  

 samlede tilknytning til Danmark er så stærk, at  

 ægtefællesammenføring bør ske her i landet.
Dette  

 vil alene være tilfældet, hvis ægtefællernes samlede  

 tilknytning til Danmark mindst svarer til ægtefællernes samlede  

 tilknytning til et andet land.
Er dette tilfældet, meddeles der  

 tilladelse til ægtefællesammenføring, hvis de  

 øvrige gældende betingelser herfor er opfyldt.
 Er ægtefællernes samlede tilknytning til et  

 andet land derimod stærkere end de pågældendes samlede  

 tilknytning til Danmark, vil udgangspunktet være, at der meddeles  

 afslag på ægtefællesammenføring.  

 Ægtefællerne må herefter henvises til at optage  

 familielivet i et andet land, såfremt dette er muligt.
Har ægtefællerne ikke det samme hjemland, vil  

 den herboendes tilknytning til Danmark ofte være tilstrækkelig  

 til, at ægtefællernes samlede tilknytning til Danmark må  

 anses for mindst at svare til tilknytningen til et andet land.
Dette vil dog  

 efter en konkret vurdering ikke være tilfældet, hvis den  

 herboende har personlig og/eller kulturel tilknytning til det land, hvortil  

 ansøgeren har overvejende tilknytning, eller hvis den herboende kun  

 har opholdt sig i Danmark i forholdsvis få år.
 Ved vurderingen af, om ægtefællernes samlede  

 tilknytning til Danmark mindst svarer til ægtefællernes samlede  

 tilknytning til et andet land, skal udlændingemyndighederne inddrage  

 samtlige foreliggende oplysninger i sagen, der kan belyse  

 ægtefællernes samlede personlige og familiemæssige  

 situation.
Ved vurderingen af den herboendes tilknytning til  

 Danmark skal der bl.a. lægges vægt på varigheden af den  

 herboendes ophold her i landet og på den pågældendes  

 tilknytning til andre herboende personer, herunder herboende familie.
Der  

 skal ligeledes lægges vægt på, om den herboende her i  

 landet helt eller delvis har forældremyndighed over eller  

 samværsret med børn fra tidligere ægteskab eller  

 samlivsforhold.
Der skal endvidere lægges vægt på, om den  

 herboende har været i et uddannelsesforløb her i landet eller  

 har opnået fast tilknytning til arbejdsmarkedet her i landet.
Der skal  

 ligeledes lægges vægt på den herboendes danske  

 sprogfærdigheder og på den herboendes tilknytning til et andet  

 land, herunder i hvilket omfang den herboende har været på  

 længerevarende besøgsophold i et andet land.
Også ansøgerens tilknytning til  

 Danmark skal inddrages ved vurderingen af ægtefællernes samlede  

 personlige og familiemæssige situation.
Der skal i den forbindelse  

 lægges vægt på de samme forhold, som er anført  

 ovenfor for den herboendes vedkommende.
Der skal endvidere lægges  

 vægt på ansøgerens tilknytning til et andet land, herunder  

 om ansøgeren har børn eller anden familie i et andet land.
 Har ansøgeren ingen anden tilknytning til Danmark  

 end, hvad der følger af, at den pågældende har  

 indgået ægteskab med en herboende person, vil der som  

 udgangspunkt kun blive meddelt tilladelse til  

 ægtefællesammenføring, hvis den herboende har overvejende  

 tilknytning til Danmark.
Det må i almindelighed anses for at være  

 tilfældet, hvis den herboende er født og opvokset her i landet  

 eller er kommet hertil som mindre barn.
Taler den pågældendes  

 sprogmæssige og uddannelsesmæssige færdigheder,  

 familiemæssige relationer eller andre forhold imidlertid klart for, at  

 den pågældende har overvejende tilknytning til et andet land, kan  

 ægtefællesammenføring nægtes.
Dette gælder i  

 særdeleshed, hvis den pågældende har familie i landet, som  

 den pågældende har stor kontakt med, herunder i form af  

 længerevarende besøgsophold.
Der vil i særlige tilfælde ud fra en samlet  

 vurdering af ægtefællernes personlige forhold kunne være  

særlige personlige forhold, der bevirker, at der må  

 meddeles tilladelse til ægtefællesammenføring, selvom  

 ægtefællernes samlede tilknytning til Danmark ikke mindst svarer  

 til ægtefællernes samlede tilknytning til et andet land.
Det kan  

 f.eks. være tilfældet, hvis ægtefællerne herved  

 henvises til at optage familielivet i et land, hvor den herboende ikke har  

 mulighed for sammen med ansøgeren at indrejse og tage ophold.
Som  

 eksempel kan nævnes en herboende flygtning, der er gift med en person  

 fra sit hjemland, og som ikke kan tage ophold i hjemlandet, hvor den  

 pågældende fortsat risikerer forfølgelse.
Det kan  

 endvidere være tilfældet, hvis en henvisning af  

 ægtefællerne til at optage familielivet i et andet land vil virke  

 særligt belastende for den herboende, herunder fordi den  

 pågældende er alvorligt syg eller alvorligt handicappet og ikke  

 kan tilbydes pasnings- eller behandlingsmuligheder i dette andet land.
Det  

 kan ligeledes være tilfældet, hvis ægtefællerne under  

 lovligt ophold her i landet har haft et længerevarende samliv - som  

 udgangspunkt mindst 1 ½ år - på fælles bopæl i  

 ægteskabet.
Samliv uden for Danmark indgår ikke i denne  

 vurdering.
 Adgangen til ægtefællesammenføring vil  

 fortsat være undergivet de gældende betingelser for  

 ægtefællesammenføring, herunder for herboende indvandreres  

 vedkommende kravet om, at den pågældende skal have haft  

 tidsubegrænset opholdstilladelse i mere end de sidste tre år, og  

 forsørgelseskravet i udlændingelovens § 9, stk. 4. Der  

 vil endvidere ikke kunne gives ægtefællesammenføring  

 på grundlag af proforma-ægteskaber, jf. udlændingelovens  

 § 9, stk. 9.
 Den foreslåede ændring af adgangen til  

 ægtefællesammenføring vil - naturligvis - blive  

 administreret, således at der ikke er tvivl om forvaltningens  

 overensstemmelse med Danmarks internationale forpligtelser, jf. herved de  

 almindelige bemærkninger, afsnit 5.
Det bemærkes, at det ovenfor anførte  

 vedrørende lovforslagets betydning for ægtefællers adgang  

 til ægtefællesammenføring her i landet, ligeledes  

 gør sig gældende for samleveres adgang til  

 familiesammenføring på grundlag af fast samlivsforhold efter  

 udlændingelovens § 9, stk. 1, nr. 2, litra b-d, og efter den  

 foreslåede bestemmelse i § 9, stk. 2, nr. 7, jf.  

 lovforslagets § 1, nr. 2, når den herboende person ikke har dansk  

 indfødsret.
Har samleverne under lovligt ophold her i landet haft et  

 længerevarende samliv - som udgangspunkt mindst 1 ½ år - på  

 fælles bopæl, vil der således være særlige  

 personlige grunde til, at familiesammenføringen tillades, også  

 selvom samlevernes samlede tilknytning til Danmark ikke mindst svarer til de  

 pågældendes samlede tilknytning til et andet land.
Til nr. 10 Efter den foreslåede bestemmelse i § 9,  

 stk. 11, 1. pkt., skal der, medmindre særlige grunde taler  

 derimod, som betingelse for ægtefællesammenføring efter  

 udlændingelovens § 9, stk. 1, nr. 2, eller efter den  

 foreslåede bestemmelse i udlændingelovens § 9, stk. 2,  

 nr. 7, jf. lovforslagets § 1, nr. 2, stilles krav om, at den herboende  

 godtgør at råde over sin egen bolig af rimelig størrelse.  

 Boligkravet skal ligeledes, medmindre særlige grunde taler derimod,  

 stilles som betingelse for familiesammenføring efter  

 udlændingelovens § 9, stk. 1, nr. 4, med forældre over  

 60 år til herboende personer med dansk indfødsret,  

 statsborgerskab i et af de andre nordiske lande eller opholdstilladelse som  

 flygtning og familiesammenføring efter udlændingelovens  

 § 9, stk. 2, nr. 1, med andre nære familiemedlemmer.
 Boligkravet stilles uafhængigt af, om der stilles  

 krav om godtgørelse af forsørgelsesevnen.
Det vil være en betingelse for at anse boligkravet  

 for opfyldt, at den herboende råder over sin egen bolig.
Heri  

 ligger, at den herboende som ejer, andels- eller anpartshaver, lejer eller  

 på anden måde skal råde over brugsretten til sin egen  

 bolig.
Ejer eller lejer den herboende en del af en bolig, vil boligkravet  

 være opfyldt.
Boligkravet vil også være opfyldt, selvom  

 boligen ikke har eget køkken og/eller toilet.
Dette kan f.eks.  

 være tilfældet, hvis den herboende råder over et  

 kollegieværelse eller et klubværelse.
 En fremlejeaftale vedrørende en lejebolig eller en  

 del af en sådan bolig vil ikke opfylde kravet om egen bolig.
Det vil endvidere være en betingelse, at den  

 herboendes bolig er af rimelig størrelse.
En bolig vil blive  

 anset for at være af rimelig størrelse, når der efter  

 gennemførelsen af familiesammenføringen vil bo højst to  

 personer pr. beboelsesrum i boligen.
Køkken, toilet, entré og  

 lignende indgår ikke i opgørelsen af boligens beboelsesrum.
Ved  

 vurderingen af antal personer pr. beboelsesrum skal indgå såvel  

 de personer, der allerede bebor boligen, som de personer, der ønskes  

 familiesammenført - dvs. ægtefællerne/samleverne,  

 ægtefællernes/samlevernes børn samt eventuelle andre  

 familiemedlemmer og personer, der bebor boligen.
En bolig med to beboelsesrum  

 vil således eksempelvis blive anset for at være af rimelig  

 størrelse for en familie bestående af to forældre og to  

 børn.
En bolig med ét beboelsesrum vil blive anset for at  

 være af rimelig størrelse for en familie bestående af to  

 personer.
 Uanset at boligen ikke har så mange beboelsesrum, at  

 der efter gennemførelsen af familiesammenføringen vil bo  

 højst to personer pr. beboelsesrum i boligen, vil boligen blive anset  

 for at være af rimelig størrelse, når boligen har et areal  

 på 20 m2 eller mere pr. beboer efter gennemførelsen af  

 familiesammenføringen.
Det er endvidere en betingelse, at den herboende  

råder over sin egen bolig af rimelig størrelse.
Heri  

 ligger, at den herboende på forhånd, f.eks. ved en ikke  

 tidsbegrænset lejekontrakt, skal godtgøre at kunne opfylde  

 boligkravet frem til tidspunktet for en eventuel meddelelse af  

 tidsubegrænset opholdstilladelse til den familiesammenførte  

 person.
Der henvises herved til bemærkningerne til lovforslagets  

 § 1, nr. 15.
Boligkravet må anses for opfyldt, hvis den herboende  

 kan godtgøre at råde over sin egen bolig af rimelig  

 størrelse inden for rimelig tid - som udgangspunkt inden for 3  

 måneder.
Godtgørelsen heraf kan f.eks. bestå i en  

 underskreven lejekontrakt eller anden form for sikker dokumentation for et  

 lejeforhold fra et boligselskab eller en anden udlejer eller en underskreven  

 købsaftale vedrørende køb af fast ejendom.
Ved familiesammenføring med forældre over 60  

 år efter udlændingelovens § 9, stk. 1, nr. 4 - eller  

 ved familiesammenføring med forældre efter  

 udlændingelovens § 9, stk. 2, nr. 1 - anses boligkravet  

 også for opfyldt, hvis det kan godtgøres, at forældrene  

 efter gennemførelsen af familiesammenføringen råder over  

 deres egen bolig af rimelig størrelse.
De anførte krav til  

 boligen skal i øvrigt være opfyldt.
 Kravet om, at den herboende skal råde over sin egen  

 bolig af rimelig størrelse, skal ikke stilles, hvis særlige  

 grunde taler imod at stille kravet.
 Ved familiesammenføring efter  

 udlændingelovens § 9, stk. 2, nr. 1, med adoptiv- eller  

 plejebørn, skal der ikke stilles boligkrav.
Boligkravet vil endvidere ikke blive stillet, hvis der er  

 tale om en herboende flygtning, der er gift med en person fra sit hjemland,  

 og som ikke kan tage ophold i hjemlandet, hvor den pågældende  

 fortsat risikerer forfølgelse.
Forekommer det i øvrigt  

 urimeligt f.eks. på grund af alvorlig sygdom eller alvorligt handicap  

 hos den herboende, skal boligkravet ikke stilles.
Boligkravet skal endvidere  

 ikke stilles, hvis den herboende som følge af manglende opfyldelse af  

 boligkravet henvises til at etablere familielivet i et andet land, hvorved  

 den pågældende reelt afskæres fra samvær med egne  

 børn her i landet.
Boligkravet skal ligeledes ikke stilles, hvis den  

 herboende som følge af manglende opfyldelse af boligkravet henvises  

 til at tage ophold i et land, hvor den herboende ikke har mulighed for sammen  

 med ansøgeren at indrejse og tage ophold.
 Er den herboendes bolig af rimelig størrelse, vil  

 der blive tilladt familiesammenføring, selvom den herboende ikke  

 råder over brugsretten til boligen - og der dermed ikke er tale om den  

 herboendes egen bolig - hvis dette skyldes, at den pågældende  

 ønsker at passe et familiemedlem, som ikke kan klare sig selv, f.eks.  

 på grund af alvorlig sygdom eller alvorligt handicap.
 Kan den herboende midlertidigt ikke opfylde boligkravet  

 på tidspunktet for afgørelsen om, hvorvidt  

 familiesammenføring skal tillades, og er dette uforskyldt som  

 følge af midlertidig genhusning, herunder som følge af brand-  

 eller stormskade, skal boligkravet ikke stilles, hvis den herboende forud for  

 den midlertidige genhusning kunne have godtgjort at råde over sin egen  

 bolig af rimelig størrelse.
 Det foreslås endvidere, at  

 familiesammenføring efter udlændingelovens § 9,  

 stk. 1, nr. 3, med mindreårige børn - såfremt  

 væsentlige hensyn taler herfor - tilsvarende kan betinges af, at den  

 herboende godtgør at råde over sin egen bolig af rimelig  

 størrelse, jf. den foreslåede bestemmelse i § 9,  

 stk. 11, 2. pkt.
 Udgangspunktet vil i denne situation være, at der  

 ikke stilles boligkrav.
Væsentlige hensyn, der taler for at stille  

 boligkravet, kan imidlertid f.eks. foreligge i en situation, hvor der ikke  

 har været forudgående kontakt, herunder besøgskontakt i  

 det omfang, dette har været muligt, mellem de herboende  

 forældre/den herboende af forældrene og det  

 pågældende barn i en lang periode forud for ansøgningen om  

 familiesammenføring.
Der vil i en sådan situation kunne stilles  

 boligkrav.
Væsentlige hensyn kan endvidere foreligge i en  

 situation, hvor barnet ikke indrejser samtidig med den herboendes  

 ægtefælle/samlever, men efterfølgende søger om  

 familiesammenføring.
I en sådan situation vil boligkravet kunne  

 stilles som betingelse for at meddele opholdstilladelse til barnet,  

 såfremt der ikke er nogen rimelig grund til barnets  

 efterfølgende separate ansøgning om familiesammenføring.  

 Dette vil navnlig være tilfældet, hvis der er grund til at  

 antage, at baggrunden for, at barnet først efterfølgende  

 ansøger om familiesammenføring, er et forsøg på  

 omgåelse af boligkravet.
 Såfremt væsentlige hensyn taler for at stille  

 boligkravet, skal de ovenfor anførte betingelser for boligkravets  

 opfyldelse være opfyldt.
 De foreslåede bestemmelser vil - naturligvis - blive  

 administreret, således at der ikke er tvivl om forvaltningens  

 overensstemmelse med Danmarks internationale forpligtelser, jf. herved de  

 almindelige bemærkninger, afsnit 5. Er den herboende person flygtning,  

 vil familiesammenføring med ægtefælle/fast samlever og  

 mindreårige børn fra hjemlandet i almindelighed skulle  

 tillades.
Til nr. 11 Afgørelsen af, hvorvidt den herboende person kan  

 godtgøre at råde over sin egen bolig af rimelig  

 størrelse, skal træffes af Udlændingestyrelsen, jf.  

 udlændingelovens § 46, stk. 1.
 Det foreslås i § 9, stk. 13, 1.  

 pkt., at kommunalbestyrelsen efter anmodning fra  

 Udlændingestyrelsen afgiver en udtalelse om den herboendes  

 boligforhold, herunder antallet af beboelsesrum og beboere i boligen.
Kommunalbestyrelsens udtalelse skal ikke indeholde en  

 indstilling om, hvorvidt boligkravet er opfyldt.
Udtalelsen skal  

 således alene indeholde nærmere oplysninger om den herboendes  

 boligforhold.
Disse oplysninger lægges til grund ved  

 udlændingemyndighedernes vurdering af, om boligkravet skal stilles, og  

 i givet fald om det er opfyldt.
Kommunalbestyrelsens udtalelse om den herboendes  

 boligforhold skal indeholde nærmere oplysninger om, hvem der har  

 brugsret over den pågældende bolig.
Udtalelsen skal endvidere  

 indeholde nærmere oplysninger om antallet af beboelsesrum og beboere i  

 boligen.
Udgangspunktet for kommunernes administration vil  

 være, at der udarbejdes et oplysningsskema, som det påhviler den  

 herboende at udfylde, jf. udlændingelovens § 40, stk. 1.  

 Manglende afgivelse af oplysninger kan i overensstemmelse med almindelige  

 forvaltningsretlige regler indebære, at ansøgningen om  

 opholdstilladelse ikke imødekommes.
Bestemmelserne i  

 udlændingelovens § 40, stk. 4, om, at  

 udlændingemyndighederne kan kræve, at erklæringer, der  

 afgives til oplysning i sager efter udlændingeloven, afgives på  

 tro og love, og udlændingelovens § 40, stk. 5, om  

 erstatningsansvar for afgivelse af urigtig erklæring, finder  

 tilsvarende anvendelse for oplysninger, der afgives i relation til  

 boligkravet.
 Kommunalbestyrelsen vil kunne foranstalte, at der rettes  

 henvendelse på den herboendes bopæl for at påse, om de  

 afgivne oplysninger om den pågældendes boligforhold er  

 korrekte.
 Kommunalbestyrelsen vil endvidere kunne inddrage kommunens  

 kendskab til boligforholdene i det pågældende område gennem  

 folkeregistret og kommunens ejendomsregistre i grundlaget for udtalelsen.
 Med henblik på at kunne lette kommunernes  

 sagsbehandling i familiesammenføringssager, hvor der kan stilles  

 boligkrav, foreslås det, at der i § 9, stk. 13, 2.  

 pkt., gives kommunalbestyrelsen hjemmel til at samkøre Det  

 Fælleskommunale Persondatasystem med Bygnings- og Boligregistret (BBR).  

 Samkøringen skal i givet fald ske til brug for kommunalbestyrelsens  

 udtalelse om den herboendes boligforhold og skal ske med det formål at  

 tilvejebringe oplysning om antallet af beboelsesrum i boligen og antallet af  

 beboere, der er tilmeldt den pågældende adresse.  

 Kommunalbestyrelsen beslutter selv, hvorvidt den foreslåede hjemmel  

 ønskes udnyttet.
Af Folketingets Retsudvalgs betænkning af 16. maj  

 1991 over forslag nr.
L 50 af 16. januar 1991 til lov om ændring af lov  

 om offentlige myndigheders registre, som blev vedtaget som lov nr. 346 af 6.  

 juni 1991, fremgår bl.a., at udvalgets flertal forudsatte, at  

 myndighederne kun lader samkøring i kontroløjemed tage sigte  

 på fremtidige forhold, medmindre særlige forhold gør sig  

 gældende.
Flertallet lagde endvidere vægt på, at de  

 borgere, som berøres af en sådan kontrolordning, i almindelighed  

 gøres opmærksom på myndighedernes adgang til at foretage  

 samkøring i kontroløjemed, inden kontrollen  

 iværksættes, og at samkøringen så vidt muligt kun  

 finder sted, hvis de personer, der omfattes af kontrollen, har fået  

 meddelelse om kontrolordningen, inden de afgiver oplysninger til  

 myndigheden.
På den baggrund vil en herboende person, der som led  

 i en familiesammenføring skal godtgøre at råde over sin  

 egen bolig af rimelig størrelse, i forbindelse med  

 Udlændingestyrelsens behandling af ansøgningen om  

 familiesammenføring blive gjort bekendt med, at kommunalbestyrelsen  

 vil kunne foretage en samkøring af Det Fælleskommunale  

 Persondatasystem med Bygnings- og Boligregistret (BBR) til brug for den  

 udtalelse om den herboendes boligforhold, som kommunalbestyrelsen skal afgive  

 efter den foreslåede bestemmelse i § 9, stk. 13, 1. pkt.
Den  

 herboende vil samtidig blive gjort bekendt med, at der også efter  

 gennemførelsen af familiesammenføringen vil kunne foretages  

 samkøring af de nævnte registre til brug for  

 Udlændingestyrelsens vurdering af, hvorvidt boligkravet fortsat er  

 overholdt, jf. herved bemærkningerne til lovforslagets § 1, nr.  

 15.
 De registeransvarlige myndigheder vil kunne reagere ved  

 henvendelser, hvor det angives, at registrering i Det Fælleskommunale  

 Persondatasystem eller Bygnings- og Boligregistret eller samkøring af  

 de to registre ikke er foretaget på lovligt grundlag.
 Det fremgår endvidere af § 22, stk. 2, i  

 lov om offentlige myndigheders registre, at Registertilsynet af egen drift  

 eller efter klage fra en registreret påser, at registre - der er  

 omfattet af loven - er oprettet og anvendes i overensstemmelse med lovens  

 bestemmelser og de forskrifter, der er fastsat i medfør af loven.
Det foreslås endvidere, at indenrigsministeren  

 bemyndiges til at fastsætte nærmere regler om, hvornår  

 boligkravet kan anses for godtgjort, og om kommunalbestyrelsens udtalelse om  

 den herboendes boligforhold, jf. den foreslåede bestemmelse i  

§ 9, stk. 13, 2. pkt.
Hensigten hermed er at sikre en  

 ensartet anvendelse af reglen i de enkelte kommunalbestyrelser.
Den foreslåede bemyndigelse giver adgang til at  

 fastsætte regler for såvel Udlændingestyrelsens  

 afgørelser efter den foreslåede bestemmelse i § 9,  

 stk. 11, jf. lovforslagets § 1, nr. 10, som for  

 kommunalbestyrelsens udtalelse om den herboendes boligforhold.
Der vil  

 herudover kunne fastsættes nærmere regler om, hvilken  

 kommunalbestyrelse der skal anmodes om en udtalelse efter den  

 foreslåede bestemmelse i § 9, stk. 13, 1. pkt., og om  

 retsvirkningen af kommunalbestyrelsens udtalelse.
Til nr. 15 Det foreslås, at kravet om godtgørelse af  

 råden over en egen bolig af rimelig størrelse ikke alene skal  

 være opfyldt på tidspunktet for  

 familiesammenføringstilladelsen, men også efterfølgende  

 indtil det tidspunkt, hvor den familiesammenførte person eventuelt  

 meddeles tidsubegrænset opholdstilladelse.
Det følger heraf, at  

 boligkravet normalt ikke kan anses for opfyldt, hvis den herboende kun  

 midlertidigt råder over en bolig, f.eks. fordi der er indgået en  

 tidsbegrænset lejekontrakt, og ikke på forhånd kan  

 godtgøre efterfølgende at råde over en anden bolig, der  

 opfylder boligkravet, jf. herved bemærkningerne til lovforslagets  

 § 1, nr. 10.
 Med henblik på i øvrigt at sikre, at kravet  

 om godtgørelse af råden over en egen bolig af rimelig  

 størrelse er opfyldt indtil det tidspunkt, hvor den  

 familiesammenførte udlænding meddeles tidsubegrænset  

 opholdstilladelse, foreslås det, at der indføres adgang til at  

 inddrage eller nægte at forlænge opholdstilladelsen, hvis  

 boligkravet ikke længere er opfyldt.
 Er der stillet boligkrav ved den første meddelelse  

 af opholdstilladelse efter udlændingelovens § 9, stk. 1, nr.  

 2 eller 4, § 9, stk. 1, nr. 3, eller § 9, stk. 2, nr. 1,  

 eller efter den foreslåede bestemmelse i § 9, stk. 2, nr. 7,  

 jf. lovforslagets § 1, nr. 2, vil opholdstilladelsen - så  

 længe denne er meddelt tidsbegrænset - således som  

 udgangspunkt blive inddraget eller nægtet forlænget, hvis det  

 efterfølgende konstateres, at boligkravet ikke opfyldes, jf. den  

 foreslåede bestemmelse i § 19, stk. 1, nr. 5, 1. pkt.  

 Det forudsættes i den forbindelse, at det af  

 udlændingemyndighedernes første afgørelse udtrykkeligt  

 fremgår, at opholdstilladelsen er meddelt under den forudsætning,  

 at den herboende godtgør at råde over sin egen bolig af rimelig  

 størrelse.
Er der ikke stillet boligkrav ved den første  

 meddelelse af opholdstilladelsen, fordi særlige grunde taler derimod,  

 vil opholdstilladelsen tilsvarende - så længe denne er meddelt  

 tidsbegrænset - som udgangspunkt blive inddraget eller nægtet  

 forlænget, hvis det efterfølgende konstateres, at de  

 særlige grunde ikke længere foreligger, og at den herboende ikke  

 kan godtgøre at råde over sin egen bolig af rimelig  

 størrelse, jf. den foreslåede bestemmelse i § 19,  

 stk. 1, nr. 6, 1. pkt.
Det forudsættes i den forbindelse, at  

 det af udlændingemyndighedernes første afgørelse  

 udtrykkeligt fremgår, at boligkravet ikke stilles, fordi nærmere  

 angivne særlige grunde taler derimod, og at opholdstilladelsen er  

 meddelt under den forudsætning, at de nærmere angivne  

 særlige grunde foreligger.
 Udlændingemyndighedernes vurdering af, hvorvidt  

 boligkravet fortsat er opfyldt - eller hvorvidt de særlige grunde  

 fortsat foreligger - skal foretages uafhængigt af  

 udlændingemyndighedernes vurdering af, hvorvidt et eventuelt krav om  

 godtgørelse af forsørgelsesevnen fortsat er opfyldt.
 Ved vurderingen af, om manglende opfyldelse af boligkravet  

 skal føre til inddragelse eller nægtelse af forlængelse af  

 en meddelt opholdstilladelse, skal de hensyn, der er nævnt i  

 udlændingelovens § 26, stk. 1, indgå, jf. herved  

 udlændingelovens § 11, stk. 2, og § 19, stk. 4.
Der skal således i hvert enkelt tilfælde  

 foretages en vurdering af, om det er rimeligt at kræve boligkravet  

 opfyldt.
Eksempelvis vil en familieforøgelse i form af børn  

 født i Danmark, der betyder, at boligkravet, som det er defineret i  

 bemærkningerne til lovforslagets § 1, nr. 10, ikke længere  

 er opfyldt, normalt ikke i sig selv føre til, at opholdstilladelsen  

 inddrages eller nægtes forlænget.
Ligeledes skal der ikke ske  

 inddragelse eller nægtelse af forlængelse, hvis den manglende  

 opfyldelse af boligkravet er uforskyldt på grund af alvorlig sygdom,  

 alvorligt handicap, chikanøs adfærd fra omgivelserne eller  

 på grund af midlertidig genhusning, herunder som følge af brand-  

 eller stormskade.
Har udlændingen i løbet af det hidtidige  

 ophold i Danmark erhvervet en særlig tilknytning til landet, vil  

 inddragelse eller nægtelse af forlængelse endvidere normalt ikke  

 ske.
 De foreslåede bestemmelser vil - naturligvis - blive  

 administreret, således at der ikke er tvivl om forvaltningens  

 overensstemmelse med Danmarks internationale forpligtelser, jf. herved de  

 almindelige bemærkninger, afsnit 5.
 Det foreslås endvidere, at de foreslåede  

 bestemmelser i § 9, stk. 13, jf. herved lovforslagets § 1, nr.  

 2, finder tilsvarende anvendelse ved afgørelser om inddragelse eller  

 nægtelse af forlængelse, fordi boligkravet ikke længere kan  

 anses for opfyldt, eller fordi de særlige grunde til ikke at stille  

 boligkravet ikke længere foreligger, jf. herved de foreslåede  

 bestemmelser i § 19, stk. 1, nr. 5, 2. pkt., og  

§ 19, stk. 1, nr. 6, 2. pkt.
Til §§ 2-5 Der er tale om konsekvensændringer som følge  

 af lovforslagets § 1, nr. 2.
Til § 6 Det foreslås, at loven træder i kraft dagen  

 efter bekendtgørelsen i Lovtidende.
 Det foreslås endvidere, at de foreslåede  

 affattelser og ændringer af udlændingelovens § 9,  

 stk. 1, nr. 2, stk. 2, nr. 7, stk. 4, 1. og 4. pkt.,  

 stk. 7, 1. og 3. pkt., og stk. 8-11, og § 19, stk. 1, nr.  

 5, 1. pkt., og nr. 6, 1. pkt, jf. lovforslagets § 1, nr. 1-10 og 15,  

 ikke finder anvendelse for udlændinge, der inden lovens  

 ikrafttræden har indgivet ansøgning om eller er meddelt  

 opholdstilladelse.
De foreslåede ændringer af betingelser for  

 familiesammenføring findes af retssikkerhedsmæssige hensyn alene  

 at skulle finde anvendelse på de udlændinge, der indgiver  

 ansøgning om opholdstilladelse efter lovens ikrafttræden.
For  

 så vidt angår de udlændinge, der er meddelt  

 opholdstilladelse her i landet inden lovens ikrafttræden, og hvis  

 opholdstilladelse efter lovens ikrafttræden søges  

 forlænget eller meddelt på ny på det samme grundlag som  

 tidligere, skal de hidtil gældende regler i udlændingeloven  

 fortsat finde anvendelse ved behandlingen af en ansøgning om  

 forlængelse eller fornyet meddelelse af opholdstilladelsen.
Til § 7 Bestemmelsen vedrører lovens ikrafttræden  

 på Færøerne og Grønland.
Bilag 1 Lovforslaget sammensat med gældende lov Gældende formulering Lovforslaget § 1 I udlændingeloven, jf. lovbekendtgørelse nr. 539 af 26. juni  

 1999, foretages følgende ændringer:
 § 9. Efter ansøgning gives der opholdstilladelse  

 til:
1)	- - - 2)	En udlænding over 18 år, som samlever på  

 fælles bopæl i ægteskab eller fast samlivsforhold af  

 længere varighed med en i Danmark fastboende person over 18 år,  

 der 1. I § 9, stk. 1, nr. 2, ændres to steder  

 »18 år« til: »25 år«.
a)	har dansk indfødsret b)	har indfødsret i et af de nordiske lande c)	har opholdstilladelse efter §§ 7-8 eller d)	har haft tidsubegrænset opholdstilladelse her i landet i mere  

 end de sidste 3 år.
 3)	Mindreårigt barn af en i Danmark fastboende person eller  

 dennes ægtefælle, når barnet bor hos  

 forældremyndighedens indehaver.
 4)	Forældre over 60 år til et dansk eller nordisk barn  

 eller et barn med opholdstilladelse efter §§ 7-8.
 Stk. 2. Der kan efter ansøgning gives opholdstilladelse  

 til andre udlændinge:
 1)	Hvis udlændingen uden for de i stk. 1 nævnte  

 tilfælde har nær familiemæssig eller lignende tilknytning  

 til en i Danmark fastboende person.
2)   6) - - - 2. I § 9, stk. 2, indsættes som nr. 7:
»7)	Hvis en udlænding over 18 år uden for de i stk. 1,  

 nr. 2, nævnte tilfælde samlever på fælles bopæl  

 i ægteskab eller fast samlivsforhold af længere varighed med en i  

 Danmark fastboende person over 18 år, der er omfattet af stk. 1,  

 nr. 2, litra a-d, og ægteskabet eller samlivsforholdet utvivlsomt  

 må anses for indgået efter den herboendes eget ønske,  

 eller særlige personlige forhold i øvrigt taler herfor.« Stk. 3. - - - Stk. 4. Opholdstilladelse efter stk. 1, nr. 2, litra d,  

 til en samlever og opholdstilladelse efter stk. 1, nr. 4, skal betinges  

 af, at den person, der bor i Danmark, påtager sig at forsørge  

 ansøgeren.
Opholdstilladelse efter stk. 1, nr. 2, litra d, og  

 efter stk. 1, nr. 4, skal, medmindre særlige grunde taler derimod,  

 betinges af, at den herboende person, som det påhviler at  

 forsørge ansøgeren, godtgør at være i stand  

 hertil.
Har den herboende person ikke dansk indfødsret,  

 statsborgerskab i et af de andre nordiske lande eller opholdstilladelse efter  

 §§ 7 eller 8, kan opholdstilladelse efter stk. 1, nr. 3,  

 såfremt særlige grunde taler derfor, betinges af, at den  

 herboende person, som det påhviler at forsørge ansøgeren,  

 godtgør at være i stand hertil.
 3. I § 9, stk. 4, 1. pkt., ændres  

 »Opholdstilladelse efter stk. 1, nr. 2, litra d, til en samlever« til:  

 »Opholdstilladelse til en samlever efter stk. 1, nr. 2, litra d, og  

 efter stk. 2, nr. 7, når den herboende person ikke har dansk  

 indfødsret, statsborgerskab i et af de andre nordiske lande eller  

 opholdstilladelse efter §§ 7 eller 8,«.
 4. I § 9, stk. 4, indsættes som 4. pkt.:
»Har den herboende person ikke dansk indfødsret,  

 statsborgerskab i et af de andre nordiske lande eller opholdstilladelse efter  

 §§ 7 eller 8, skal opholdstilladelse efter stk. 2, nr. 7, medmindre  

 særlige grunde taler derimod, betinges af, at den herboende person, som  

 det påhviler at forsørge ansøgeren, godtgør at  

 være i stand hertil.« Stk. 5-6. - - - Stk. 7. Opholdstilladelse efter stk. 1, nr. 2-4, og  

 stk. 2, nr. 1, 3 og 4, skal være opnået inden indrejsen.  

 Efter indrejsen kan ansøgning herom ikke indgives, behandles eller  

 tillægges opsættende virkning her i landet, medmindre ganske  

 særlige forhold taler derfor.
Har udlændingen på  

 tidspunktet for ansøgningen lovligt ophold her i landet i  

 medfør af §§ 1-4 eller § 5, stk. 2, eller i  

 medfør af en opholdstilladelse efter §§ 6-9, kan ansøgning  

 om opholdstilladelse efter stk. 1, nr. 2 eller 3, dog indgives,  

 behandles og tillægges opsættende virkning, medmindre  

 særlige grunde taler derimod.
 5. I § 9, stk. 7, 1. pkt., ændres  

 »stk. 2, nr. 1, 3 og 4« til: »stk. 2, nr. 1, 3, 4 og 7«.
 6. I § 9, stk. 7, 3. pkt., indsættes efter  

 »stk. 1, nr. 2 eller 3,«: »eller stk. 2, nr. 7,«.
 Stk. 8. Kan en ansøgning om opholdstilladelse efter  

 stk. 1, nr. 2, indgives her i landet, jf. stk. 7, og opholder  

 ansøgeren sig her i landet på tidspunktet for  

 ansøgningens indgivelse, kan opholdstilladelse efter stk. 1, nr.  

 2, på grundlag af samliv på fælles bopæl i  

 ægteskab kun gives, såfremt ansøgeren på tidspunktet  

 for ansøgningens indgivelse har lovligt ophold her i landet i  

 medfør af §§ 1-4 eller i medfør af en opholdstilladelse  

 efter §§ 6-9, eller såfremt ganske særlige grunde taler  

 derfor.
 7. I § 9, stk. 8, indsættes to steder efter  

 »stk. 1, nr. 2,«: »eller stk. 2, nr. 7,«.
 Stk. 9. Opholdstilladelse efter stk. 1, nr. 2, kan ikke  

 gives, såfremt der er bestemte grunde til at antage, at det  

 afgørende formål med ægteskabets indgåelse eller  

 etableringen af samlivsforhold er at opnå opholdstilladelse.
 8. I § 9, stk. 9, indsættes efter  

 »stk. 1, nr. 2,«: »eller stk. 2, nr. 7,«.
Stk. 10. Opholdstilladelse efter stk. 1, nr. 2, kan ikke  

 gives, såfremt ægteskabets indgåelse beror på en  

 aftale indgået af andre end ægtefællerne.
Bestemmelsen i 1.  

 pkt. finder alene anvendelse i tilfælde, hvor mindst den ene af  

 ægtefællerne er under 25 år.
 9. § 9, stk. 10, affattes således:
»Stk. 10. Opholdstilladelse efter stk. 1, nr. 2, litra  

 b-d, og efter stk. 2, nr. 7, når den herboende person ikke har  

 dansk indfødsret, kan kun gives, såfremt  

 ægtefællernes eller samlevernes samlede tilknytning til Danmark  

 mindst svarer til ægtefællernes eller samlevernes samlede  

 tilknytning til et andet land, eller såfremt særlige personlige  

 forhold i øvrigt taler herfor.« 10. I § 9 indsættes efter stk. 10 som nyt  

 stykke:
»Stk. 11. Opholdstilladelse efter stk. 1, nr. 2 og 4, og  

 stk. 2, nr. 1 og 7, skal, medmindre særlige grunde taler derimod,  

 betinges af, at den person, der bor i Danmark, godtgør at råde  

 over sin egen bolig af rimelig størrelse.
Opholdstilladelse efter  

 stk. 1, nr. 3, kan, såfremt væsentlige hensyn taler herfor,  

 betinges af, at den herboende person godtgør at råde over sin  

 egen bolig af rimelig størrelse.« Stk. 11. - - - Stk. 11 bliver herefter stk. 12.
 11. I § 9 indsættes efter stk. 11, der  

 bliver stk. 12, som stk. 13:
»Stk. 13. Kommunalbestyrelsen afgiver efter anmodning fra  

 Udlændingestyrelsen en udtalelse om den herboendes boligforhold,  

 herunder antallet af beboelsesrum og beboere i boligen.
Kommunalbestyrelsen  

 kan til brug for sin udtalelse efter 1. pkt. samkøre Det  

 Fælleskommunale Persondatasystem med Bygnings- og Boligregistret (BBR)  

 med det formål at tilvejebringe oplysning om antallet af beboelsesrum i  

 boligen og antallet af beboere, der er tilmeldt den pågældende  

 adresse.
Indenrigsministeren fastsætter nærmere regler om,  

 hvornår det kan anses for godtgjort, at den person, der bor i Danmark,  

 råder over sin egen bolig af rimelig størrelse, jf.  

 stk. 11, samt om kommunalbestyrelsens udtalelse efter 1. pkt.« § 14. Følgende udlændinge er fritaget for  

 arbejdstilladelse:
1)-3)	- - - 4)	Udlændinge med opholdstilladelse efter §§ 7, 8 eller 9,  

 stk. 1, eller stk. 2, nr. 1, 2, 5 eller 6.
 12. I § 14, stk. 1, nr. 4, ændres  

 »stk. 2, nr. 1, 2, 5 eller 6« til: »stk. 2, nr. 1, 2 eller  

 5-7«.
5)-7)	- - - Stk. 2. - - - § 17 a.
Uanset bestemmelsen i § 17 bortfalder en  

 opholdstilladelse først, når en udlænding, der med henblik  

 på at tage varigt ophold vender tilbage til hjemlandet eller det  

 tidligere opholdsland, har opholdt sig uden for landet i mere end 12 på  

 hinanden følgende måneder og har opholdstilladelse efter 1)-6)	- - - 7)	§ 9, stk. 1, nr. 2-4, eller § 9, stk. 2, nr. 1  

 eller 4, som følge af en familiemæssig tilknytning til en person  

 omfattet af nr. 1-6, jf. dog stk. 3, eller 13. I § 17 a, stk. 1, nr. 7, og stk. 4, nr.  

 2, ændres »§ 9, stk. 2, nr. 1 eller 4 til: «§ 9,  

 stk. 2, nr. 1, 4 eller 7».
8)	- - - Stk. 2-3. - - - Stk. 4. Uanset bestemmelsen i § 17 bortfalder en  

 opholdstilladelse først, når en udlænding, der med henblik  

 på at tage varigt ophold vender tilbage til hjemlandet eller det  

 tidligere opholdsland, har opholdt sig uden for Danmark i mere end 3 på  

 hinanden følgende måneder og har opholdstilladelse efter 1)	- - - 2)	§ 9, stk. 1, nr. 2-4, eller § 9, stk. 2, nr. 1  

 eller 4, som følge af en familiemæssig tilknytning til en person  

 omfattet af nr. 1, jf. dog stk. 5, eller 3)	- - - Stk. 5-6. - - - § 19. En tidsbegrænset opholdstilladelse kan  

 inddrages:
1)-3)	- - - 4)	Når opholdstilladelsen er betinget af, at en herboende person  

 godtgør at være i stand til at forsørge ansøgeren,  

 jf. § 9, stk. 3 og 4, og den herboende person ikke længere  

 kan godtgøre dette.
Bestemmelsen i § 9, stk. 11, finder  

 tilsvarende anvendelse.
 14. I § 19, stk. 1, nr. 4, 2. pkt., ændres  

 «§ 9, stk. 11» til: «§ 9, stk. 12».
 15. I § 19, stk. 1, indsættes som nr. 5 og  

 6:
«5)	Når opholdstilladelsen er betinget af, at en herboende person  

 godtgør at råde over sin egen bolig af rimelig størrelse,  

 jf. § 9, stk. 11, og den herboende person ikke længere kan  

 godtgøre dette.
Bestemmelserne i § 9, stk. 13, finder  

 tilsvarende anvendelse.
6)	Når opholdstilladelsen ikke er betinget af, at en herboende  

 person godtgør at råde over sin egen bolig af rimelig  

 størrelse, fordi særlige grunde taler derimod, jf. § 9,  

 stk. 11, og disse særlige grunde ikke længere foreligger, og  

 den herboende person ikke kan godtgøre at råde over sin egen  

 bolig af rimelig størrelse.
Bestemmelserne i § 9, stk. 13,  

 finder tilsvarende anvendelse.» Stk. 2. - - - Stk. 3. Bestemmelserne i stk. 1, nr. 2 og 3, finder ikke  

 anvendelse på udlændinge, som har opholdstilladelse efter  

 § 6.
 16. I § 19, stk. 3, ændres «stk. 1, nr.  

 2 og 3» til: «stk. 1, nr. 2-6».
Stk. 4. - - - Stk. 5. Ved afgørelsen om inddragelse af en  

 opholdstilladelse meddelt i medfør af § 9, stk. 1, nr. 2,  

 skal der tages særligt hensyn til, om opholdsgrundlaget ikke  

 længere er til stede som følge af samlivsophør, der  

 skyldes, at udlændingen med opholdstilladelse efter § 9,  

 stk. 1, nr. 2, har været udsat for overgreb, misbrug eller  

 anden overlast m.v. her i landet.
 17. I § 19, stk. 5, indsættes to steder  

 efter «§ 9, stk. 1, nr. 2,»: «eller stk. 2, nr. 7,».
§ 2 I lov nr. 474 af 1. juli 1998 om integration af udlændinge i Danmark  

 (integrationsloven), som ændret ved § 17 i lov nr. 353 af 2. juni  

 1999, § 4 i lov nr. 394 af 2. juni 1999 og § 1 i lov nr. 57 af 25.  

 januar 2000, foretages følgende ændring:
 § 55. Ved familiesammenførte udlændinge til  

 flygtninge forstås i denne lov udlændinge med opholdstilladelse i  

 medfør af udlændingelovens § 9, stk. 2, nr. 2-4, samt  

 § 9, stk. 2, nr. 1 og 4, som følge af en familiemæssig  

 tilknytning til en person omfattet af § 54.
 1. I §§ 55 og 56 ændres «samt § 9,  

 stk. 2, nr. 1 og 4» til: «eller § 9, stk. 2, nr. 1, 4 eller  

 7».
 § 56. Ved andre familiesammenførte udlændinge  

 forstås i denne lov udlændinge med opholdstilladelse i  

 medfør af udlændingelovens § 9, stk. 1, nr. 2-4, samt  

 § 9, stk. 2, nr. 1 og 4, der er meddelt opholdstilladelse som  

 følge af en familiemæssig tilknytning til et person, der ikke er  

 omfattet af § 54.
§ 3 I lov nr. 353 af 2. juni 1999 (repatrieringsloven) foretages  

 følgende ændring:
§ 3. - - - Stk. 2. - - - Stk. 3. Ved familiesammenførte udlændinge til  

 flygtninge m.v. forstås udlændinge, der har opholdstilladelse  

 efter udlændingelovens § 9, stk. 1, nr. 2-4, eller § 9,  

 stk. 2, nr. 1 eller 4, som følge af en familiemæssig  

 tilknytning til en person omfattet af stk. 2.
 1. I § 3, stk. 3 og 4, ændres «§ 9,  

 stk. 2, nr. 1 eller 4» til: «§ 9, stk. 2, nr. 1, 4 eller  

 7».
 Stk. 4. Ved andre familiesammenførte udlændinge  

 forstås udlændinge, der har tidsubegrænset  

 opholdstilladelse efter udlændingelovens § 9, stk. 1, nr.  

 2-4, eller § 9, stk. 2, nr. 1 eller 4, som følge af en  

 familiemæssig tilknytning til en person, der ikke er omfattet af  

 stk. 2.
Stk. 5-6. - - - § 4 I lov om social service, jf. lovbekendtgørelse nr. 26 af 17. januar  

 2000, foretages følgende ændring:
§ 133. Staten afholder efter reglerne i stk. 2 og 3  

 udgifter til en udlænding, der har fået opholdstilladelse  

 efter 1)-3)	- - - 4)	udlændingelovens § 9, stk. 1, nr. 2-4, som  

 følge af tilknytning til en i Danmark fastboende person, når  

 denne person selv har fået opholdstilladelse efter en af de  

 bestemmelser, der er nævnt i nr. 1-3, eller når tilknytning kan  

 føres tilbage til en sådan person, 1. I § 133, stk. 1, nr. 4, indsættes efter  

 «§ 9, stk. 1, nr. 2-4,»: «eller § 9, stk. 2, nr. 7,».
5)-10)	- - - Stk. 2-3. - - - § 5 I lov om individuel boligstøtte, jf. lovbekendtgørelse nr.  

 855 af 25. november 1999, foretages følgende ændring:
 § 65. Reglerne i dette kapitel finder anvendelse på personer,  

 der søger om boligstøtte inden for de første 3 år  

 efter, at de har fået opholdstilladelse efter en af følgende  

 bestemmelser:
1)-3) - - - 4)	udlændingelovens § 9, stk. 1, nr. 2-4, som følge af  

 tilknytning til en i Danmark fastboende person, når denne person selv  

 har fået opholdstilladelse efter en af de bestemmelser, der er  

 nævnt i nr. 1-3, eller når tilknytningen kan tilbageføres  

 til en sådan person, eller 1. I § 65, nr. 4, indsættes efter »§ 9, stk. 1, nr. 2-4,« : »eller § 9, stk. 2, nr. 7, «.
5)-9) - - - Bilag 2 Spalte- og sidehenvisninger til Folketingstidende  

 vedrørende behandlingen i Folketinget af den oprindelige  

 udlændingelov og senere relevante ændringslove Lov nr. 226 af 8. juni 1983 (Udlændingeloven) (Lovforslag nr.
L 105  

 af 20. januar 1983) Skriftlig fremsættelse den 20. januar 1983:
Folketingstidende 1982/83 FF sp. 4502 Lovforslaget som fremsat:
Folketingstidende 1982/83 Tillæg A sp. 2027 1. behandling den 2. februar 1983:
Folketingstidende 1982/83 FF sp. 5316 Betænkning afgivet den 27. maj 1983:
Folketingstidende 1982/83 Tillæg B sp. 1935 1. del af 2. behandling den 30. maj 1983:
Folketingstidende 1982/83 FF sp. 12152 Tilføjelse til betænkning den 31. maj 1983:
Folketingstidende 1982/83 Tillæg B sp. 2775 2. del af 2. behandling den 2. juni 1983:
Folketingstidende 1982/83 FF sp. 12587 Tillægsbetænkning afgivet den 2. juni 1983:
Folketingstidende 1982/83 Tillæg B sp. 2845 3. behandling den 3. juni 1983:
Folketingstidende 1982/83 FF sp. 12847 Lovforslaget som vedtaget:
Folketingstidende 1982/83 Tillæg C sp. 609 Lov nr. 482 af 24. juni 1992 om ændring af udlændingeloven  

 m.v. (Familiesammenføring, effektivisering af asylsagsbehandlingen  

 m.v.) (Lovforslag nr.
L 257 af 1. april 1992) Skriftlig fremsættelse den 1. april 1992:
Folketingstidende 1991/92 FF sp. 8499 Lovforslaget som fremsat:
Folketingstidende 1991/92 Tillæg A sp. 6207 1. behandling den 8. april 1992:
Folketingstidende 1991/92 FF sp. 8839 Betænkning afgivet den 11. juni 1992:
Folketingstidende 1991/92 Tillæg B sp. 2445 2. behandling den 16. juni 1992:
Folketingstidende 1991/92 FF sp. 10551 3. behandling den 18. juni 1992:
Folketingstidende 1991/92 FF sp. 10871 Lovforslaget som vedtaget:
Folketingstidende 1991/92 Tillæg C sp. 1399 Lov nr. 473 af 1. juli 1998 om ændring af udlændingeloven  

 og straffeloven (Tidsubegrænset opholdstilladelse, asyl,  

 familiesammenføring og udvisning m.v.) (Lovforslag nr.
L 59 af 16.  

 april 1998) Skriftlig fremsættelse den 16. april 1998:
Folketingstidende 1997/98 Tillæg A s. 1648 Lovforslaget som fremsat:
Folketingstidende 1997/98 Tillæg A s. 1554 1. behandling den 30. april 1998:
Folketingstidende 1997/98 FF s. 977 Betænkning afgivet den 23. juni 1998:
Folketingstidende 1997/98 Tillæg B s. 610 2. behandling den 25. juni 1998:
Folketingstidende 1997/98 FF s. 2420 Tilllægsbetænkning afgivet den 25. juni 1998:
Folketingstidende 1997/98 Tillæg B s. 728 3. behandling den 26. juni 1998:
Folketingstidende 1997/98 FF s. 2566 Lovforslaget som vedtaget:
