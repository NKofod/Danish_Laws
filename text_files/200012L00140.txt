Fremsat den 10. januar 2001 af  

 erhvervsministeren (Ole Stavad) Forslag til Lov om indhentning af tilbud i bygge- og  

 anlægssektoren Kapitel 1 Anvendelsesområde § 1. Loven gælder for indhentning af tilbud på  

 udførelse eller projektering og udførelse af offentlige bygge-  

 og anlægsopgaver og for tildeling af ordren.
Bortset fra § 5,  

 stk. 3, og § 7 gælder loven dog ikke udbud, der er omfattet  

 af Rådets direktiv 93/37/EØF af 14. juni 1993 om samordning af  

 fremgangsmåderne med hensyn til indgåelse af offentlige bygge- og  

 anlægskontrakter med senere ændringer eller lov nr. 378 af 14.  

 juni 1995 om kommuners og amtskommuners udførelse af opgaver for andre  

 myndigheder eller regler udfærdiget i medfør heraf.
 Stk. 2. Ved offentlige bygge- og anlægsopgaver  

 forstås opgaver, der udbydes af ordregivere omfattet af artikel 1,  

 litra b, i Rådets direktiv 93/37/EØF af 14. juni 1993 med senere  

 ændringer, og opgaver, der modtager offentlig støtte.
 Stk. 3. Loven gælder endvidere tilbudsgiveres  

 indhentning af tilbud hos underentreprenører til brug for afgivelse af  

 tilbud på en offentlig bygge- og anlægsopgave og tildeling af  

 ordren.
 Stk. 4. Lovens regler om fremgangsmåden ved indhentning  

 af tilbud og ved tildeling af ordren finder endvidere anvendelse, når  

 en udbyder, der ikke er omfattet af stk. 2 eller 3, tilkendegiver, at  

 loven eller nærmere angivne regler heri vil blive anvendt som grundlag  

 for tildeling af en ordre om et bygge- og anlægsarbejde.
 § 2. Erhvervsministeren fastsætter særlige regler  

 for klage efter § 13 samt om, at der kan opkræves et gebyr for  

 udgifterne i forbindelse med behandlingen af sagen.
 § 3. By- og boligministeren fastsætter regler om  

 anvendelse af licitation, jf. § 4, stk. 1, om fremgangsmåden ved  

 begrænset licitation, jf. § 4, stk. 3, om adgangen til at indhente  

 underhåndsbud, jf. § 4, stk. 5, om udvælgelse af tilbudsgivere,  

 jf. § 6, stk. 2, om valg af tildelingskriterier, jf. § 8, og om adgangen til  

 at forhandle, jf. § 11.
 Stk. 2. En tilkendelse fra en udbyder efter § 1, stk. 4,  

 omfatter alene regler efter stk. 1, såfremt dette er særskilt  

 tilkendegivet.
Kapitel 2 Indhentning af tilbud § 4. Ved licitation forstås i denne lov, at en opgave  

 udbydes, således at flere opfordres til inden samme bestemte tidspunkt  

 og på samme udbudsgrundlag eller ud fra fælles mindstekrav at  

 give bindende tilbud eller at give tilbud om at indgå i et forpligtende  

 samarbejde om en bygge- og anlægsopgave.
Ved opfordringen  

 tilkendegives, at der er tale om en licitation.
 Stk. 2. Ved offentlig licitation rettes opfordring til at byde  

 til en ubestemt kreds ved annonce i pressen eller i elektroniske medier.
 Stk. 3. Ved begrænset licitation rettes opfordringen til  

 at byde direkte og alene til dem, fra hvem tilbud ønskes.
Stk. 4. Tilbud ved en licitation skal være skriftlige.  

 Tilbud kan dog afgives elektronisk, medmindre udbyderen på  

 forhånd har udelukket dette.
Udbyderen kan bestemme, at tilbud skal  

 afgives i elektronisk form.
 Stk. 5. Tilbud, der indhentes på anden måde end  

 ved en licitation, er underhåndsbud.
 § 5. Udbyderen skal udnytte de muligheder, der findes for at  

 skabe tilstrækkelig konkurrence.
Stk. 2. I udbudsbetingelserne skal angives fristen for  

 modtagelse af tilbud.
Fristen skal være lang nok til at give  

 tilbudsgivere rimelig tid til at afgive tilbud.
 Stk. 3. Der gælder en vedståelsesfrist på 40  

 arbejdsdage, med mindre andet er angivet i udbudsmaterialet.
 § 6. Det påhviler udbyderen ved tilrettelæggelsen  

 og gennemførelsen af udbudet og tildelingen af ordren at sørge  

 for, at der ikke finder forskelsbehandling sted mellem tilbudsgiverne.
 Stk. 2. Udvælgelsen af tilbudsgivere skal ske på  

 grundlag af objektive, saglige og ikke-diskriminerende kriterier.
Kapitel 3 Fremgangsmåden ved en licitation § 7. Ved en licitation åbnes tilbudene på  

 licitationsstedet på et forud fastsat tidspunkt.
De bydende er  

 berettiget til at være tilstede ved åbningen af tilbudene og til  

 at blive bekendt med budsummer og eventuelle forbehold.
§ 8. Medmindre udbyderen annullerer licitationen, skal ordren  

 i overensstemmelse med licitationssbetingelserne tildeles 1)	det laveste bud, eller 2)	det økonomisk mest fordelagtige bud under hensyntagen til  

 forskellige kriterier, som varierer efter den pågældende ordre,  

 f.eks. pris, byggetid, driftsomkostninger, rentabilitet, teknisk værdi  

 og påvirkning af miljøet.
Stk. 2. Det skal i licitationsbetingelserne anføres,  

 hvilket tildelingskriterium der skal anvendes.
Ved tildelingskriteriet det  

 økonomisk mest fordelagtige bud skal underkriterierne være  

 anført, så vidt muligt i prioriteret  

 rækkefølge.
Stk. 3. Udbyderen kan forkaste et tilbud, såfremt det  

 findes overvejende sandsynligt, at den bydende er ude af stand til at  

 gennemføre arbejdet i tilfredsstillende kvalitet, på  

 hensigtsmæssig måde og i rette tid.
Udbyderens begrundelse for at  

 forkaste tilbudet skal efter anmodning meddeles skriftligt.
 § 9. Udbyderen kan tage hensyn til alternative bud fra  

 bydende, såfremt disse alternative bud opfylder de mindstekrav, som  

 fremgår af licitationsbetingelserne.
 Stk. 2. Udbyderen kan i licitationsmaterialet anføre,  

 at alternative bud ikke kan modtages.
 § 10. Når kriteriet for tildeling af ordren er laveste  

 bud, må udbyderen ikke forhandle tilbud, der er højere end et  

 andet ved licitationen afgivet tilbud.
 § 11. Når kriteriet for tildeling af ordren er det  

 økonomisk mest fordelagtige bud, kan udbyderen forhandle om de  

 modtagne tilbud, medmindre der i licitationsbetingelserne er givet afkald  

 herpå.
 Stk. 2. Når udbyderen vælger at forhandle, skal  

 det senest ved forhandlingernes påbegyndelse over for de berørte  

 tilbudsgivere tilkendegives, hvilken procedure der vil blive fulgt.
 Stk. 3. Forhandlingerne må ikke føre til, at  

 opgavens karakter ændres væsentligt, eller til, at  

 tildelingskriterierne ændres.
 § 12. Udbyderen underretter hurtigst muligt tilbudsgivere, der  

 har overholdt licitationsbetingelserne, om hvilken afgørelse, der er  

 truffet med hensyn til ordretildelingen, herunder bl.a. begrundelsen for en  

 eventuel annullation af licitationen.
 Stk. 2. Når kriteriet er det økonomisk mest  

 fordelagtige bud, underretter udbyderen endvidere efter anmodning  

 tilbudsgivere, der har overholdt licitationsbetingelserne, om det antagne  

 tilbuds egenskaber og relative fordele.
Kapitel 4 Klage over licitation § 13. Enhver, der har en retlig interesse heri eller i  

 medfør af § 2 er særligt godkendt hertil, kan indbringe  

 spørgsmål om overtrædelse af bestemmelser i  

 nærværende lov og regler udstedt i medfør heraf for  

 Klagenævnet for Udbud.
Kapitel 5 Ikrafttrædelse m.v.
 § 14. Loven træder i kraft den 1. september 2001 og har  

 virkning for opgaver, der udbydes efter dette tidspunkt.
 Stk. 2. Samtidig ophæves lov nr. 216 af 8. juni 1966 om  

 licitation som ændret ved lov nr. 818 af 19. december 1989.
 § 15. I lov nr. 415 af 31. maj 2000 om Klagenævnet for  

 Udbud foretages følgende ændring:
 1. § 1, stk. 1, affattes således:
»§ 1. Loven gælder for klager over ordregivere for  

 overtrædelse af 1)	fællesskabsretten vedrørende indgåelse af  

 offentlige kontrakter og vedrørende tilbudsgivning for  

 forsyningsvirksomhed, 2)	lov om samordning af fremgangsmåderne ved indgåelse af  

 bygge- og anlægskontrakter og indkøb m.v. eller regler udstedt i  

 medfør af denne lov, eller 3)	lov om indhentning af tilbud i bygge- og  

 anlægssektoren.« § 16. Loven gælder ikke for Færøerne og  

 Grønland, men kan ved kgl. anordning sættes i kraft for  

 Grønland med de afvigelser, som de særlige grønlandske  

 forhold tilsiger.
Bemærkninger til lovforslaget Almindelige bemærkninger Tilbudsgivningen på bygge- og  

 anlægsområdet reguleres af licitationsloven fra 1967, lov nr. 216  

 af 8. juni 1966 med de ændringer, der følger af lov nr. 818 af  

 19. december 1989. Loven, der har været gældende stort set  

 uændret siden 1. januar 1967, afløste byggeriets organisationers  

 licitationsregler.
Baggrunden for særlig lovgivning på dette  

 afgrænsede erhvervsområde var, at der i tiden forud havde  

 udviklet sig praksis for konkurrencebegrænsende forhold, som vanskeligt  

 kunne imødegås af den generelt gældende monopollov fra  

 1955. Formålet med loven var at skabe et regelsæt, hvor  

 licitationer på bygge- og anlægsområdet i højere  

 grad blev præget af konkurrence bl.a. ved forbud mod samordning af bud.  

 Til gengæld lagde loven snævre rammer for bygherrens kontakter  

 til entreprenørerne.
Hensynet til de små  

 håndværksvirksomheder førte således til, at man i  

 loven indføjede en række konkurrencebegrænsende  

 bestemmelser.
I lovens forarbejder blev det anført, at det »ud fra  

 almene hensyn kunne være rimeligt at mildne konkurrencen inden for  

 bygge- og anlægsvirksomhed«.
 Licitationslovens konkurrencebegrænsninger er  

 således historisk betingede og går imod den nye konkurrencelovs  

 intentioner om at fremme en effektiv samfundsmæssig ressourceanvendelse  

 gennem virksom konkurrence.
 Konkurrencestyrelsen har i  

 konkurrenceredegørelserne for 1999 og 2000 peget på mangelfuld  

 konkurrence inden for den danske bygge- og anlægssektor, og at priserne  

 i Danmark for sammenlignelige ydelser ligger 15-20% over niveauet i de lande  

 vi normalt sammenligner os med (Sverige, Finland, Tyskland, Holland, Belgien,  

 UK, Frankrig og Italien).
 Rapporten fra det tværministerielle  

 embedsmandsudvalg om Konkurrencen i bygge- og anlægssektoren viser, at  

 produktivitetsvæksten indenfor bygge- og anlægsvirksomhed de  

 sidste 30 år nærmest har været uændret, mens de  

 øvrige erhverv har haft en stigende produktivitet.
 Den foreslåede lov skal udstikke de fremtidige  

 rammer for indhentning af tilbud på bygge- og  

 anlægsområdet.
 Formålet med disse regler er at styrke konkurrencen  

 i sektoren for at fremme udviklingen hen imod et bedre og billigere byggeri,  

 at fremme mulighederne for at drage nytte af de fordele, nye  

 samarbejdsformer/partnering kan indebære, og at sikre virksomhederne  

 fair og lige muligheder for at deltage i offentlige byggeopgaver.
 Loven angiver de vigtigste principper, som en bygherre  

 skal iagttage ved indhentning af tilbud på offentlige byggeopgaver.  

 Mere detaljerede regler for tildeling af offentlige byggekontrakter vil blive  

 udarbejdet i en bekendtgørelse fra by- og boligministeren.
 Reglerne skal være obligatoriske for offentlige  

 udbydere.
For at sikre en ensartet behandling af alle faser i et  

 offentligt byggeri foreslås det endvidere, at reglerne skal gælde  

 obligatorisk, når en tilbudsgiver indhenter tilbud hos en  

 underentreprenør til brug for afgivelse af tilbud på en  

 offentlig bygge- og anlægsopgave.
I denne situation vil  

 bekendtgørelsen dog indeholde en særlig bagatelgrænse for  

 pligten til at gennemføre en egentlig licitation, jf. nedenfor.
Private udbydere vil i øvrigt ikke være  

 forpligtet til at følge loven.
Dette er en ændring i forhold til  

 gældende retstilstand, idet den gældende licitationslovs regler  

 er bindende for både offentlige og private bygherrer uanset  

 størrelsen af den ordre, der udbydes.
Der er dog i forslaget taget  

 højde for, at private udbydere skal kunne vælge at følge  

 det foreslåede regelsæt.
Dette imødekommer eventuelle  

 ønsker om fortsat at have et fælles sæt spilleregler for  

 indhentning af tilbud på bygge- og anlægsområdet og for  

 indgåelse af kontrakter.
 Behovet for et bindende regelsæt ved offentlige  

 bygge- og anlægsopgaver skal ses på baggrund af, at medens  

 private bygherrer normalt vil lade sig styre af rent kommercielle  

 overvejelser ved valg af kontraktpartner, så er der ved byggeri  

 finansieret af det offentlige ikke nødvendigvis det samme fokuspunkt,  

 fordi offentlige myndigheder typisk har til opgave at varetage en bred vifte  

 af samfundsmæssige hensyn.
 Som led i opbygningen af et effektivt fungerende marked  

 har EU fastsat bindende procedurer for offentlige myndigheders valg af  

 entreprenør ved ordrer over en vis størrelse.
 På bygge- og anlægsområdet opererer  

 EU-reglerne med en meget høj tærskelværdi (ca. 40 mio.  

 kr.). Under dette beløb kan der derfor være behov for at sikre  

 konkurrencen om offentlige kontrakter med et sæt nationale regler,  

 således som det f.eks. kendes i Sverige, Finland og Tyskland.
De hermed foreslåede regler har derfor overtaget en  

 række begreber fra EU-retten, f.eks. ved beskrivelsen af kriterierne  

 for tildeling af ordren.
De foreslåede regler er dog mindre detaljerede  

 end EU-reglerne og giver udbyderen et større råderum ved  

 tilrettelæggelsen af udbudet.
Således vil udbyderen efter  

 forslaget bl.a. ikke være underlagt de lange frister for  

 prækvalifikation og tilbudsgivning, som kendes fra EU-udbudsreglerne,  

 der først og fremmest har til formål at fremme tilbud på  

 tværs af grænserne.
 Udover EU-udbudsreglerne bygger forslaget på By- og  

 Boligministeriets Udbudscirkulære for statslige og statsstøttede  

 bygherrer (Byggestyrelsens cirkulære nr. 50 af 14. april 1989 om udbud  

 af bygge- og anlægsarbejder) og - i et vist omfang -  

 licitationsloven.
Der er derfor taget hensyn til, at reglerne i videst mulig  

 omfang reflekterer den praksis, som offentlige bygherrer allerede i dag  

 følger.
Der er altså ikke tale om, at disse bygherrer med det  

 foreslåede regelsæt grundlæggende vil skulle omlægge  

 deres procedurer for indgåelse af bygge- og anlægskontrakter.  

 Reglerne vil imidlertid danne de ydre rammer, der kan sikre, at der altid  

 skabes tilstrækkelig konkurrence ved valget af entreprenør til  

 offentligt byggeri.
 Udover statslige og kommunale myndigheder skal loven  

 gælde obligatorisk for organer, der er underlagt offentlig kontrol (i  

 EU-retlig terminologi: offentligretlige organer, som defineret i artikel 1,  

 litra b, i Rådets direktiv 93/37/EØF af 14. juni 1993 med senere  

 ændringer). Sådanne organer kan f.eks. være almene  

 boligorganisationer, som også er omfattet af EU-udbudsreglerne.  

 Også andre offentligt støttede bygherrer er omfattet.
De udbudsformer, der er anvendt i lovforslaget, bygger  

 på kendte mekanismer.
Der henvises dog til bemærkningerne  

 nedenfor om forhandlingsadgangen og om partnering.
Forslagets definition af  

 begrænset udbud har ikke som EU-udbudsreglerne et krav om  

 offentliggørelse af en udbudsannonce.
Et sådant krav kan dog  

 evt. fastsættes i en bekendtgørelse efter lovforslagets  

 § 3.
Loven skal også gælde for totalentreprise, der  

 er karakteriseret ved både at omfatte projektering og udførelse  

 af bygge- og anlægsarbejde.
Totalentreprise er omfattet af By- og  

 Boligministeriets Udbudscirkulære.
Der skal i udgangspunktet udbydes i offentlig eller  

 begrænset licitation ved indhentning af tilbud på bygge- og  

 anlægskontrakter.
De i EU-udbudsreglerne fastsatte udtrykkelige  

 tilbudsfrister vil ikke gælde efter lovforslag, der alene  

 fastsætter, at tilbudsgivere skal have »rimelig tid«.
Kriterierne for tildeling af ordren vil i overensstemmelse  

 med EU-udbudsreglerne være enten »laveste bud« eller »det  

 økonomisk mest fordelagtige bud«.
Dette er en udvidelse i forhold til  

 licitationslovens bestemmelser.
Med forslaget tages der højde for, at  

 udbyderen ønsker at skabe konkurrence om eksempelvis kvalitative eller  

 æstetiske forhold og ikke blot prisen.
Gældende licitationslovs forbud mod at forhandle med  

 andre end lavestbydende skal fremover kun gælde, såfremt  

 tildelingskriteriet er »laveste bud«.
Derimod åbnes der for mulighed  

 for at forhandle med tilbudsgiverne, hvis tildelingskriteriet er  

 »økonomisk mest fordelagtige bud«.
Kritikken mod licitationsloven er  

 bl.a. gået på, at begrænsningerne i adgangen til at  

 forhandle dels har hindret en udviklende dialog mellem udbydere og  

 entreprenører, dels har skabt et fundament, som  

 entreprenørsiden kan bruge til at udelukke konkurrencen.
Det vil  

 derfor give udbydere en mulighed for at fremme konkurrencen, herunder  

 modvirke karteldannelse, såfremt de kan forhandle med flere  

 tilbudsgivere.
Forhandlingsadgangen giver udbyderen mulighed for at sikre  

 sig det bedste tilbud i markedet.
Efter de i dag gældende regler vil en  

 udbyder kun have begrænsede muligheder for at bevare det planlagte  

 kvalitetsniveau, såfremt udbyderen f.eks. på grund af pludseligt  

 opståede sparekrav bliver nødsaget til at forhandle pris med den  

 lavestbydende.
 Erfaringerne i andre erhvervssektorer, hvor der ikke  

 gælder et forhandlingsforbud, eller fra arbejder i totalentreprise  

 tyder da heller ikke på, at forhandlingsadgangen skulle gøre det  

 vanskeligt at opnå realistiske og troværdige tilbud.
Udbyderen skal dog være afskåret fra at  

 forhandle med andre end lavestbydende, såfremt tildelingskriteriet er  

 »laveste bud«.
Bygherren kan ved »økonomisk mest fordelagtige bud«  

 på forhånd fraskrive sig forhandlingsretten, hvis det i det  

 konkrete tilfælde bedømmes at føre til et bedre  

 resultat.
Selv om gennemsigtighed generelt giver tilbudsgivere  

 mulighed for at positionere sig ved fremtidige udbud, er der dog ved  

 offentlige byggekontrakter et ønske om at give offentligheden bedst  

 muligt indblik i forretningstransaktionerne og sikre, at der ikke varetages  

 uvedkommende hensyn.
Det foreslås derfor, at de gældende regler i  

 licitationsloven videreføres, således at tilbudsgiverne er  

 berettiget til at være tilstede ved åbningen af budene og til at  

 blive bekendt med budsummer og eventuelle forbehold.
Private bygherrer, der  

 ønsker at videreføre gældende praksis, kan også  

 vælge at følge denne fremgangsmåde.
Forslaget indeholder endvidere en bestemmelse om, at  

 udbyderen ved valget af udbudsform og tilrettelæggelsen af udbudet skal  

 have pligt til at udnytte de muligheder, der måtte være for at  

 sikre tilstrækkelig konkurrence.
I overensstemmelse hermed er  

 licitationslovens forbud mod at indhente mere end to underhåndsbud  

 (§ 5, stk. 1) ikke videreført i forslaget.
En nærmere  

 regulering af adgangen til at indhente underhåndsbud i forbindelse med  

 offentligt eller offentligt støttet byggeri vil ske i en  

 bekendtgørelse i henhold til forslagets bemyndigelsesbestemmelse.
Det er endvidere foreslået, at udvælgelsen af  

 tilbudsgivere skal ske på grundlag af objektive og ikke-diskriminerende  

 kriterier, der vedrører deres økonomiske og tekniske  

 kvalifikationer.
Også dette forhold kan tænkes uddybet i en  

 bekendtgørelse.
For at sikre, at ressourcerne anvendes effektivt ud fra en  

 samfundsmæssig bedømmelse, og undgå, at tilbudsgivere  

 nødsages til at afsætte ressourcer til opgaven i en overdreven  

 lang tid uden sikkerhed for at få ordren, foreslås der en regel  

 mod unødigt lange vedståelsesfrister.
En sådan  

 udbudsbetingelse kan tiltrække mere attraktive tilbud.
Det foreslås, at tilbudsgivere skal kunne klage til  

 Klagenævnet for Udbud, hvis reglerne er overtrådt.  

 Klagenævnets kompetence er reguleret af lov nr. 415 af 13. maj 2000 om  

 Klagenævnet for Udbud.
Nævnet har opnået en betydelig  

 ekspertise i denne type sager gennem behandlingen af sager om offentlige  

 kontrakter i EU-udbud.
Nævnet vil således få mulighed for  

 midlertidigt at afbryde en procedure og for at annullere en ulovlig  

 beslutning.
Endvidere har Klagenævnet kompetence til at tilkende  

 erstatning i sager om overtrædelse af EU-udbudsreglerne.
Det må anses for en fordel for alle byggeriets  

 parter, at der skabes klare spilleregler for parterne.
Derfor foreslås  

 det, at også udbydere ved privat byggeri skal kunne give tilsagn om  

 helt eller delvis at følge lovens bestemmelser.
Tilkendegivelse herom  

 kan f.eks. ske i en udbudsannonce eller direkte til de tilbudsgivere, der  

 opfordres til at afgive bud.
Inden for rammerne af tilsagnet vil  

 Klagenævnet for Udbud da være kompetent til at påkende  

 tvistigheder mellem parterne om overtrædelse af de regler, der er  

 omfattet af tilkendegivelsen.
Den foreslåede lov vil ikke kræve nogen lang  

 indkøringsperiode.
Udbydere, der ønsker at anvende de i dag  

 kendte licitationsformer, vil kunne gøre dette.
Omvendt er lovens  

 definition af licitation så fleksibel, at der bliver mulighed for at  

 indgå i nye samarbejdsformer som f.eks. partnering.
Ved partnering tilstræbes det, at der efter en  

 konkurrence i en tidlig fase kan ske en udvælgelse af et team af  

 rådgivere og entreprenører med henblik på indgåelse  

 af en bindende samarbejdsaftale om det videre forløb af den konkrete  

 bygge- eller anlægsopgave.
Det er kendetegnende for partnering, at der  

 ikke ved tildeling af opgaven er sket en sådan detaljering af opgaven,  

 at der i traditionel forstand kan afgives en bindende pris.
Partnering vil  

 derfor kun være relevant i situationer, hvor kriteriet for tildeling af  

 ordren er det »økonomisk mest fordelagtige bud«, og hvor et  

 priskriterium kan indgå i de valgte delkriterier på anden  

 måde end med en samlet bindende pris for opgaven, eksempelvis i form af  

 en »målpris« (target price), maksimumspris (ved en bindende  

 budgetramme), enhedspriser, timepriser eller lignende.
 Efter lovforslaget vil kommunerne skulle følge  

 samme procedurer som statslige og statsligt støttede bygherrer.
Kommunerne er allerede efter gældende licitationslov  

 forpligtet til at følge visse procedurer ved indhentning af tilbud.
En  

 række af licitationslovens forskrifter opblødes med  

 nærværende lov.
 Der vil således fremover være bedre muligheder  

 for at skabe konkurrence også om små bygge- og  

 anlægskontrakter, hvortil der alene indhentes underhåndsbud.
Omvendt er det hensigten i regler udfærdiget af by-  

 og boligministeren at foreskrive, at offentlige byggeopgaver over en vis  

 størrelse som udgangspunkt skal udbydes i licitation.
Dette er en ny  

 regel i forhold til kommunerne.
Det fremgår imidlertid af en  

 undersøgelse fra Konkurrencerådet september 1996, at kommunale  

 institutioner allerede i dag benytter licitationsformen ved byggeopgaver over  

 300.000-500.000 kr.
Det vil derfor ikke nødvendigvis medføre en  

 væsentlig ændring af praksis på det kommunale område  

 at ligestille kommunalt og statsligt byggeri ved udarbejdelsen af udfyldende  

 regler om grænserne mellem underhåndsbud og de øvrige  

 udbudsformer.
Licitationsloven foreslås ophævet.  

 Licitationslovens forbud (§ 4) mod samordning af tilbud er ved lov nr.  

 414 af 31. maj 2000 overført til konkurrenceloven i form af et  

 generelt forbud mod tilbudskarteller, dvs. et forbud gældende for alle  

 brancher   og ikke blot for bygge- og anlægsbranchen   og uden at  

 lovens bagatelgrænser finder anvendelse.
Der er derfor ikke  

 længere behov for et særligt forbud mod tilbudskoordinering i  

 bygge- og anlægssektoren.
Høring Lovforslaget har været forelagt følgende til  

 udtalelse:
 Advokatsamfundet, Amtsrådsforeningen,  

 Andelsboligforeningernes Fællesrepræsentation,  

 Arbejderbevægelses Erhvervsråd, Arbejdsministeriet,  

 Arkitekt-Ingeniør-Rådet, Asfaltindustrien, Boligselskabernes  

 Landsforening, Byfornyelsesrådet, Bygherreforeningen i Danmark, Bygge-,  

 Anlægs- og Trækartellet, Byggedirektoratet, Byggefagenes  

 Kooperative Landssammenslutning, By- og Boligministeriet, Byggeriets  

 Arbejdsgivere, CO-Industri, Danmarks Nationalbank, Dansk  

 Annoncørforening, Dansk Arbejdsgiverforening, Dansk Dataforening,  

 Dansk Familielandbrug, Dansk Fødevareråd, Dansk Handel og  

 Service, Dansk Industri, Dansk Skovforening, Dansk VVS, Danske  

 Andelsselskaber, Danske Dagblades Forening, Danske Energiselskabers Forening,  

 Danske Entreprenører, Danske Fjernvarmeværkers Forening, Danske  

 Malermestre, De Danske Husmoderforeninger, De Danske Landboforeninger, Det  

 Danske Handelskammer, Dommerforeningen, DONG Dansk Olie og Naturgas A/S,  

 ELFO, Finansministeriet, Finansrådet, Forbrugerrådet, Foreningen  

 af Rådgivende Ingeniører, Forsikring og Pension,  

 Forskningsministeriet, Forsvarsministeriet, Frederiksberg Kommune,  

 Funktionærernes og Tjenestemændenes Fællesråd,  

 Fødevareministeriet, Hovedstadsregionens Naturgasselskab I/S,  

 Håndværksrådet, Indenrigsministeriet,  

 Ingeniørforeningen i Danmark, Justitsministeriet, Kirkeministeriet,  

 Klagenævnet for Udbud, Kommunernes Landsforening, Kulturministeriet,  

 Københavns Kommune, Landbrugsraadet, Landsorganisationen i Danmark,  

 Liberale Erhvervs Råd, Miljø- og Energiministeriet, Naturgas Fyn  

 I/S, Naturgas Midt/Nord I/S, Naturgas Sjælland I/S, Oliebranchens  

 Fællesrepræsentation, Praktiserende Arkitekters Råd, Post  

 Danmark, Realkreditrådet, Skatteministeriet, Socialministeriet,  

 Statsministeriet, Sundhedsministeriet, Trafikministeriet,  

 Udenrigsministeriet, Udliciteringsrådet, Undervisningsministeriet,  

 Økonomiministeriet.
Økonomiske og administrative konsekvenser for  

 stat, kommuner og amtskommuner Ophævelsen af licitationslovens forbud mod at  

 forhandle med flere tilbudsgivere (§3, stk. 3) og lovens maksimum for  

 antallet af underhåndsbud (§ 5, stk. 1) vil skærpe  

 konkurrencen om statslige bygge- og anlægskontrakter - med mulige  

 besparelser til følge.
Forslaget om at regulere kommunale bygge- og  

 anlægskontrakter efter samme regler som for staten kan få en  

 gavnlig indflydelse på konkurrencen, fordi kommunernes muligheder for  

 at indhente underhåndsbud ved større ordrer formelt  

 begrænses.
På det støttede område følger  

 kommunerne dog allerede i dag de statslige regler og på andre  

 områder følges som hovedregel fremgangsmåder svarende til  

 de statslige regler.
Hertil kommer, at de foreslåede regler er mere  

 fleksible end de regler, som kommunerne i dag skal følge efter  

 licitationsloven, bl.a. vedrørende adgangen til at forhandle med flere  

 tilbudsgivere.
Forslaget om at give Klagenævnet kompetence inden  

 for lovens område medfører, at presset på de almindelige  

 domstole nedsættes.
Spørgsmålet om eventuelle  

 ressourcemæssige konsekvenser for Klagenævnet bør afvente  

 en nøjere vurdering af, hvor mange sager nævnet får efter  

 lovændringen.
Økonomiske og administrative konsekvenser for  

 erhvervslivet For erhvervslivet indebærer de foreslåede  

 regler sikkerhed for, at konkurrencen om offentlige bygge- og  

 anlægskontrakter sker på lige vilkår til gavn for en  

 hensigtsmæssig samfundsmæssig ressourceanvendelse.
Ved at fjerne tyngdepunktet fra et rent priskriterium for  

 tildelingen af ordren og indføre det mere fleksible  

 tildelingskriterium »det økonomisk mest fordelagtige bud« skabes der  

 grundlag for en effektivitets- og kvalitetsbaseret udvikling af bygge- og  

 anlægssektoren.
Sammen med ophævelsen af begrænsningerne i  

 antallet af underhåndsbud vil dette føre til øget  

 konkurrence og vil kunne medvirke til en mindskelse af prisspændet i  

 forhold til andre sammenlignelige lande. Årsagen til dette  

 prisspænd - på 15-20% - skyldes især forskellig  

 konkurrenceintensitet i de udførende erhverv og forskelle i  

 materialepriser.
Forslaget om bortfald af loftet på to  

 underhåndsbud vil give øget konkurrence og lavere priser.
Hertil  

 kommer den samfundsøkonomiske gevinst ved ophævelsen af forbudet  

 mod, at bygherren ved en licitation forhandler med andre end  

 lavestbydende.
 Den effektivisering af byggeriet, som forøgelsen af  

 konkurrencen ventes at medføre, vil kunne reducere byggepriserne med  

 en andel af prisspændet på 15-20%. Denne reduktion skønnes  

 at være klart større end den forøgelse af de bydendes  

 omkostninger, som kan blive en følge af flere underhåndsbud,  

 når grænsen på to underhåndsbud fjernes.
 Lovforslaget vil imødekomme ønsket om et  

 sæt fælles spilleregler, der kan få en så stor  

 udbredelse, at det i sig selv kan virke konfliktminimerende.
 Endelig vil det reducere den administrative belastning af  

 bygherrerne   dvs. andre virksomheder og forbrugerne   at de som udgangspunkt  

 ikke vil være omfattet af tilbudsreglerne.
Miljømæssige konsekvenser Forslaget skønnes ikke at have negative  

 miljømæssige konsekvenser.
Med det mere fleksible  

 tildelingskriterium »det økonomisk mest fordelagtige bud« åbnes  

 der op for andet end rene priskonkurrencer, og bygherren kan i den  

 forbindelse efterspørge tilbud med de bedste forslag til beskyttelse  

 af miljøet i byggeprocessen eller i bygningens levetid.
Administrative konsekvenser for borgerne Med ophævelse af licitationsloven vil borgerne ikke  

 længere være begrænset til kun at indhente to  

 underhåndsbud på bygge- og anlægsarbejder.
Forholdet til EU-retten Lovforslaget regulerer offentlige bygge- og  

 anlægskontrakter under tærskelværdien for bygge- og  

 anlægsdirektivet, Rådets direktiv 93/37/EØF af 14. juni  

 1993 om samordning af fremgangsmåderne med hensyn til indgåelse  

 af offentlige bygge- og anlægskontrakter med senere  

 ændringer.
Vurdering af konsekvenser af  

 lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Besparelser på formentlig mere end 3 pct. af offentlige  

 bygge- og anlægsomkostninger Administrative konsekvenser for stat, kommuner og  

 amtskommuner De administrative opgaver   ved at indhente tilbud på  

 bygge- og anlægsopgaver   vil ikke forventes at stige mærkbart,  

 fordi proceduren efter det nye regelsæt bygger på kendte  

 begreber.
De nye regler vedrørende underhåndsbud vil på  

 flere områder være mere fleksible end de gældende  

 regler.
De nye regler bl.a. vedrørende underhåndsbud vil  

 fremover også gælde kommuner.
Kommunerne er dog allerede i dag  

 omfattet af pligten til at afholde en egentlig licitation ved større  

 kommunale opgaver, der er støttet af staten.
Økonomiske konsekvenser for erhvervslivet Den øgede konkurrence vil styrke konkurrenceevnen i de  

 berørte brancher.
Den øgede konkurrence vil give private  

 bygherrer mulighed for at få bedre tilbud.
 Transaktionsomkostningerne i form af øget  

 ressourceforbrug til udregning af underhåndsbud kan blive  

 forhøjede.
Administrative konsekvenser for erhvervslivet Dereguleringen i forhold til private bygherrer giver mere  

 fleksibilitet i forbindelse med indhentning af tilbud Ifølge fokuspanelundersøgelsen ingen  

 mærkbare negative administrative konsekvenser Miljømæssige konsekvenser Ingen Administrative konsekvenser for borgerne Forslaget vil give mere fleksibilitet for borgerne ved  

 indhentelse af underhåndsbud Forholdet til EU-retten Den foreslåede lov skal regulere offentlige bygge- og  

 anlægskontrakter under tærskelværdien for bygge- og  

 anlægsdirektivet.
Bemærkninger til lovforslagets  

 enkelte bestemmelser Til § 1 Efter stk. 1 skal loven gælde for indhentning  

 af tilbud på offentlige bygge- og anlægsopgaver og for tildeling  

 af ordren.
Loven skal dog ikke gælde kontrakter, der er omfattet af  

 bygge- og anlægsdirektivet bortset fra bestemmelsen vedrørende  

 vedståelsesfristen og om, at tilbudsgiverne skal have adgang til at  

 overvære åbningen af tilbudene.
 Loven skal heller ikke gælde for udbud, der er  

 omfattet af loven om kommuners og amtskommuners udførelse af opgaver  

 for andre myndigheder eller regler udfærdiget i medfør  

 heraf.
 Loven vil heller ikke gælde indhentning af overslag,  

 fordi der her ikke er tale om et tilbud.
Det følger af formuleringen af stk. 1, at  

 loven også gælder for totalentreprise, forstået som  

 arbejde, der også helt eller delvis omfatter projektering.
Der  

 foreligger ikke her et detaljeret og veldefineret fælles  

 udbudsgrundlag, som entreprenørerne kan afgive tilbud på  

 grundlag af, men derimod et udbudsgrundlag, som i højere grad bygger  

 på funktionskrav og skitser til det byggeprojekt, bygherren  

 påtænker at gennemføre.
På grund af det manglende  

 fælles konkurrencegrundlag er totalentreprise ikke omfattet af  

 licitationsloven.
Det er imidlertid fundet naturligt at inddrage denne  

 entrepriseform i nærværende lovforslag, som har til formål  

 generelt at fremme konkurrencen i bygge- og anlægssektoren.
Hertil  

 kommer, at indførelsen af tildelingskriteriet »det økonomiske  

 mest fordelagtige bud« under alle omstændigheder kan forventes at  

 bløde op for den nuværende praksis med altid at udbyde på  

 grundlag af fastlåste kravspecifikationer.
 Totalentreprise vil med forslaget følge de samme  

 regler som de øvrige entrepriseformer, jf. f.eks. om begrebet  

 licitation i forslagets § 4.
Loven omfatter også udbud i partnering omfattende  

 f.eks. både entreprenører, arkitekter og ingeniører.
Hvis  

 der imidlertid ikke er en kontraktlig sammenhæng mellem teamets  

 medlemmer, således at f.eks. arkitekten over for bygherren afgiver et  

 separat tilbud på sine ydelser uden udadtil at stå inde for  

 gennemførelsen af det samlede projekt, vil dette separate tilbud ikke  

 være omfattet af loven.
Hovedentreprenørens indhentelse af tilbud på  

 underentrepriser er ligeledes omfattet.
En totalentreprenørs  

 indhentelse af tilbud på arkitekt- eller ingeniørydelser vil  

 derimod ikke være omfattet.
Loven omfatter ikke separate indkøb af  

 standard-byggematerialer.
Dette gælder også  

 håndværkerens indkøb af materiale til en   offentlig eller  

 privat   byggeopgave.
Derimod er materialer, der leveres sammen med selve  

 håndværkerydelsen, omfattet.
 I stk. 2 er »offentlige bygge- og  

 anlægsopgaver« defineret som opgaver, der udbydes af ordregivere  

 omfattet af bygge- og anlægsdirektivet.
 Loven skal således omfatte statslige, amtskommunale  

 og kommunale myndigheder samt offentligretlige organer og sammenslutninger af  

 sådanne myndigheder og/eller offentligretlige organer.
 Offentligretlige organer er efter direktivet organer, der  

 er oprettet specielt med henblik på at imødekomme almenhedens  

 behov, som er en juridisk person, og som er underlagt kontrol af det  

 offentlige.
 Almene boligorganisationer er omfattet af denne definition  

 og skal derfor følge reglerne.
Offentlige institutioner, som drives på et rent  

 forretningsmæssigt grundlag, kan tænkes undtaget fra den mere  

 detaljerede regulering i by- og boligministerens bekendtgørelse,  

 såfremt de måtte være omfattet af definitionen og dermed af  

 selve loven.
Eksempelvis er DSB og PostDanmark undtaget fra statsbyggeloven  

 (Lov nr. 228 af 19. maj 1971 om statens byggevirksomhed m.v.), men omfattet  

 af licitationsloven.
Bygherrer, der modtager offentlig støtte, skal  

 ligeledes følge reglerne, uanset om de er omfattet af direktivets  

 ordregiverbegreb.
I overensstemmelse med Boligministeriets cirkulære af  

 14. april 1989 om udbud af bygge- og anlægsarbejder gælder det  

 dog kun, når det arbejde, der skal indhentes tilbud på, er  

 støttet.
I lighed med cirkulæret gælder det uanset  

 støtteintensiteten.
Bygge- og anlægsarbejder skal forstås i  

 overensstemmelse med hidtidig praksis.
Afgørende vil derfor være  

 forståelsen efter licitationsloven og fortolkningen af begrebet i  

 Bygge- og anlægsdirektivet.
Efter stk. 3 vil reglerne også være  

 obligatoriske, når en tilbudsgiver ved et offentligt byggeri indhenter  

 tilbud fra underentreprenører.
Dette vil skabe ensartede regler i alle  

 faser af et offentligt byggeri, idet der dog for kontrakter med  

 underentreprenører vil komme til at gælde en særlig  

 bagatelgrænse for pligten til at afholde offentlig eller  

 begrænset licitation.
Efter stk. 4 kan en privat bygherre forpligte sig til  

 at følge lovens regelsæt helt eller delvis.
En sådan  

 forpligtelse kan f.eks. fremgå af en udbudsannonce eller af den  

 skriftlige opfordring til at afgive bud ved en begrænset licitation.  

 Klagenævnet for Udbud skal i så fald kunne behandle klager over  

 den private bygherres behandling af tilbudene på samme måde, som  

 nævnet foreslås at være klageinstans for sager  

 vedrørende offentlige bygherrer.
Har udbyderen i udbudsmaterialet tilkendegivet at ville  

 følge nogle eller alle lovens materielle bestemmelser, bliver  

 Klagenævnet i medfør af § 13 kompetent i det angivne  

 omfang.
Det er således ikke muligt for denne udbyder at fravælge  

 Klagenævnet.
Til § 2 Bestemmelsen indeholder en hjemmel for erhvervsministeren  

 til at fastsætte regler for indgivelse af en klage og behandlingen af  

 klagen, herunder opkrævning af et gebyr for udgifterne i forbindelse  

 med behandlingen af sagen.
Der henvises til gældende  

 bekendtgørelse om Klagenævnet for Udbud nr. 602 af 26. juni  

 2000.
Til § 3 Efter bestemmelsen kan by- og boligministeren  

 fastsætte nærmere regler om indhentning af tilbud på  

 kontrakter om offentlige eller offentligt støttede bygge- og  

 anlægsarbejder og tildeling af ordren.
Det er tanken, at der bl.a. vil  

 blive givet regler for anvendelsen af licitation, herunder forpligtende  

 samarbejder/partnering, for fremgangsmåden ved anvendelse af  

 begrænset licitation, for indhentning af underhåndsbud, for  

 prækvalifikation eller direkte valg af tilbudsgivere, for valg af  

 tildelingskriterier og for forvaltning af forhandlingsadgangen, jf.  

 bemærkningerne til §§ 4, 6, 8 og 11.
Valget mellem offentlig og begrænset licitation er  

 frit, men for at fremme brugen af de mest konkurrenceprægede  

 udbudsformer og skabe gennemsigtighed om større offentlige kontrakter  

 anses det for hensigtsmæssigt, at offentlige og offentligt  

 støttede bygherrers adgang til at anvende underhåndsbud  

 begrænses til nærmere definerede tilfælde, hvor valget af  

 underhåndsbud kan være særligt begrundet.
Der tænkes  

 i den forbindelse i bekendtgørelsen fastsat regler for anvendelsen af  

 underhåndsbud og regningsarbejde.
Reglerne vil tage udgangspunkt i de erfaringer, der er  

 draget med By- og Boligministeriets Udbudscirkulære.
Uden at  

 udgøre en udtømmende liste kan der peges på brug af  

 underhåndsbud i følgende situationer: bygge- og  

 anlægsarbejder under en fastlagt beløbsgrænse, visse  

 gentagelses- og fortsættelsesarbejder, supplerende arbejder indenfor en  

 fastsat økonomisk ramme, arbejder der er led i indgåelsen af  

 statslige udviklingskontrakter ( dvs. forsøgsbyggerier). Det  

 følger af disse eksempler, at der i særligt normerede  

 tilfælde kan blive tale om at indgå kontrakt efter indhentning af  

 blot et underhåndsbud.
Det vil endvidere være muligt at indgå  

 rammeaftaler inden for reglerne i det foreslåede lovforslag, når  

 man på forhånd kender karakteren af det arbejde, der skal  

 udføres, f.eks. løbende vedligeholdelsesarbejde i en  

 større bebyggelse.
Der kan være behov for at definere offentlige  

 bygherrers adgang til brug af rammeaftaler i den tilknyttede  

 bekendtgørelse.
For at bevare gennemsigtigheden og størst mulig  

 markedsadgang bør rammeaftaler alene kunne benyttes, når det  

 oprindelige udbud er gennemført i licitation, og der bør  

 være en tidsmæssig begrænsning på sådanne  

 aftaler.
 Herudover kan by- og boligministeren i  

 bekendtgørelsen fastsætte rammer for, hvordan indgåelse af  

 offentlige kontrakter kan indpasses i en partneringmodel eller på anden  

 måde tilgodese nye samarbejdsformer i byggeriet.
Lovforslagets definition af begrænset udbud har ikke  

 som EU-udbudsreglerne et krav om offentliggørelse af en udbudsannonce.  

 Et sådant krav kan dog evt. fastsættes i en bekendtgørelse  

 efter lovforslagets § 3. Dette skal ses i sammenhæng med  

 fastsættelsen af rammer for en evt. gennemførelse af  

 prækvalifikation af de bydende.
Det tænkes fortsat at være  

 valgfrit, om udbyder ønsker at gennemføre en  

 prækvalifikation eller udvælger de bydende ved en begrænset  

 licitation direkte, men under iagttagelse af objektive, saglige og  

 ikke-diskriminerende principper.
Det kan overvejes, om der i by- og boligministerens  

 bekendtgørelse om offentlige kontrakter skal indbygges en egentlig  

 pligt til at prioritere delkriterierne ved økonomisk mest fordelagtige  

 bud, således som det er foreslået af Kommissionen i forhold til  

 udbudsdirektiverne.
Klagenævnet for Udbud har tilkendegivet, at efter  

 de gældende direktiver kan en prioritering kun undlades, såfremt  

 der i det enkelte tilfælde er en dokumenterbar grund.
I § 11 er det fastsat, at såfremt udbyderen  

 vælger at forhandle tilbudene, skal det senest ved forhandlingernes  

 påbegyndelse over for de berørte tilbudsgivere tilkendegives,  

 hvilken procedure, der vil blive fulgt.
For de offentlige opgaver  

 tænkes nærmere regler herom fastsat i by- og boligministerens  

 bekendtgørelse.
Til bekendtgørelsens anvendelsesområde  

 bemærkes, at offentlige institutioner, som drives på et rent  

 forretningsmæssigt grundlag, kan tænkes undtaget fra den mere  

 detaljerede regulering i by- og boligministerens bekendtgørelse,  

 selvom de måtte være omfattet af selve loven.
Eksempelvis er DSB  

 og PostDanmark undtaget fra statsbyggeloven (men omfattet af  

 licitationsloven).
 Klagenævnet vil også kunne behandle klager  

 over overtrædelse af et regelsæt udstedt i medfør af  

 § 3. Dette gælder dog ikke i forhold til private bygherrer, der  

 alene har tilkendegivet at ville følge loven, jf. bemærkningerne  

 til § 1, stk. 4 og § 3, stk. 2.
En privat bygherre kan, jf. § 1, stk. 4, forpligte sig til  

 at følge lovens regelsæt helt eller delvis.
I stk. 2  

 understreges det, at for at de regler, by- og boligministeren udsteder,  

 finder anvendelse for en privat bygherre, skal dette være udtrykkeligt  

 tilkendegivet overfor de bydende.
Til § 4 I § 4 defineres de forskellige udbudsformer, der  

 anvendes i loven.
 Definitionen i stk. 1 af licitation er i forhold til  

 gældende § 2 i licitationsloven udvidet til også at omfatte  

 licitationer, hvor udbyderen ikke udstikker et klart og ensartet  

 konkurrencegrundlag, men alene opstiller et sæt mindstekrav, enten i  

 form af en teknisk beskrivelse af det ønskede produkt eller som et  

 funktionskrav.
 Den foreslåede bestemmelse må ses i  

 sammenhæng med, at totalentreprise er omfattet af loven og der i  

 § 8 foreslås et nyt tildelingskriterium, »det økonomisk  

 mest fordelagtige bud«, der kan være grundlag for, at udbyderen lader  

 tilbudsgiverne konkurrere på kvalitetsløsninger.
Bestemmelsen i stk. 1 skal imidlertid også  

 åbne op for, at udbyderen indretter konkurrencen efter de nye  

 samarbejdsformer så som »partnering«.
Det kan f.eks. foregå  

 sådan, at valget af operatør   efter en konkurrence   rykkes  

 frem, således at den valgte tilbudsgiver kan indgå i et  

 forpligtende samarbejde og deltage i den detaljerede tilrettelæggelse  

 af den arbejdsproces, der skal føre frem til det efterspurgte produkt.  

 Tilbudsgiveren kan f.eks. i første omgang blive valgt på  

 grundlag af virksomhedens tekniske og økonomiske forhold og et  

 overslag over, hvorledes opgaven skal løses, og de involverede  

 omkostninger herved.
Bygherren kan evt. vælge sin samarbejdspartner  

 efter en forhandling med alle ansøgerne om deres respektive  

 skitser.
Endvidere foreslås, at bygherren for klarhedens  

 skyld udtrykkeligt skal angive, at der er tale om en licitation.
Efter de  

 gældende regler er det tilstrækkeligt at angive, at også  

 andre er opfordret til at byde.
Om det i dag gældende skriftlighedskrav  

 henvises til bemærkningerne til stk. 4.
I stk. 2 og 3 er anført definitionerne af hhv.  

 offentlig og begrænset licitation.
Sondringen mellem de to udbudsformer  

 har ingen direkte betydning for anvendelsen af lovens regler, men  

 definitionerne er medtaget dels for at illustrere kontinuiteten i forhold til  

 de i dag anvendte udbudsformer, dels for at skabe grundlag for en  

 nærmere regulering af en eller begge udbudsformer i by- og  

 boligministerens bekendtgørelse efter § 3.
I stk. 2 er det fastsat, at ved offentlig licitation  

 rettes opfordringen til at byde til en ubestemt kreds, jf. licitationslovens  

 § 2, stk. 2. For at sikre bedst mulig konkurrence foreslås det, at  

 opfordringen skal have form af en annonce i pressen.
Der stilles ikke krav  

 om, at det skal være en landsdækkende avis, men meningen er, at  

 sigtet skal være bredt.
 Alternativt kan annoncen bringes i et elektronisk medie,  

 f.eks. i den af Statens Information administrerede Udbudsavis.
I stk. 3 defineres begrænset licitation  

 svarende til licitationslovens definition af bunden (ikke-offentlig)  

 licitation (§ 3, stk. 2). I modsætning til EU-reglerne  

 kræves det ikke, at udbudet finder sted i to faser   med en egentlig  

 konkurrence om at blive prækvalificeret.
Den foreslåede  

 bestemmelse tillader dog også denne teknik anvendt.
I tilknytning til  

 stk. 1 og 3 tænkes i by- og boligministerens bekendtgørelse  

 fastsat rammer for, hvordan indgåelse af offentlige kontrakter kan  

 indpasses i en partneringmodel eller på anden måde tilgodese nye  

 samarbejdsformer i byggeriet.
Når en partneringkontrakt udbydes i  

 begrænset licitation uden en egentlig prækvalifikationsfase, kan  

 bygherren rette en »direkte opfordring« enten til hver af de enkelte  

 medlemmer af de respektive teams, der skal konkurrere om ordren, eller til  

 forskellige enkeltvirksomheder, der så selv må sammensætte  

 et team.
 Både offentlig og begrænset licitation  

 adskiller sig efter forslagets § 11 fra de tilsvarende begreber i  

 EU-reglerne og licitationsloven ved, at der under visse omstændigheder  

 er mulighed for at forhandle med andre end lavestbydende.
I stk. 4 er det fastsat, at bud ved en licitation  

 skal være skriftlig.
Skriftlighed indgår også i  

 licitationslovens definition af licitation (§ 2, stk.1). Bud skal dog  

 kunne afgives elektronisk, medmindre udbyderen på forhånd har  

 udelukket det.
 Som noget nyt foreslås det endvidere, at udbyderen  

 kan bestemme, at bud skal afgives i elektronisk form.
 Det er en forudsætning, at også elektroniske  

 licitationsbud kan holdes »lukkede« indtil det tidspunkt, der er fastsat for  

 åbningen af budene, jf. forslagets § 7.
I stk. 5 er det fastsat, at tilbud, der indhentes  

 på anden måde end nævnt i stk. 1 - 4, er  

 underhåndsbud.
Sådanne bud er ikke omfattet af forslagets  

 § 7 om et forud fastlagt tidspunkt for åbning af tilbudene eller  

 af reglerne for forhandling af tilbudene i §§ 10 og 11.  

 Underhåndsbud vil imidlertid være omfattet af pligten for  

 udbyderen til at skabe konkurrence, jf. forslagets § 5, stk. 1, og  

 af kravet om ligebehandling, jf. forslagets § 6, således at valget  

 mellem tilbudene sker på et objektivt grundlag.
Der er dog ikke krav  

 om, at udbyderen som ved licitation skal fastlægge formelle  

 tildelingskriterier efter forslagets § 8 eller begrunde sit valg efter  

 forslagets § 12.
 Den større bevægelsesfrihed, som udbyderen  

 således har ved underhåndsbud, må vejes op imod, at  

 licitationsformen garanterer fair og lige konkurrence mellem tilbudsgiverne,  

 og derfor er det bedste grundlag for at tiltrække attraktive tilbud, i  

 hvert fald ved større ordrer.
Til § 5 Efter stk. 1 skal udbyderen udnytte de muligheder,  

 der findes for at skabe tilstrækkelig konkurrence.
Bestemmelsen  

 gælder både ved valg af udbudsform og ved tilrettelæggelsen  

 og gennemførelsen af udbudet.
Begrænsningerne i adgangen til at  

 udbyde et arbejde efter regning, jf. fast pris og tid-cirkulæret  

 (Bygge- og Boligstyrelsens cirkulære nr. 174 af 10. oktober 1991 om  

 pris og tid på bygge- og anlægsarbejder m.v.), vil blive  

 videreført.
 Dette gælder, uanset om der i det konkrete  

 tilfælde er anvendt underhåndsbud eller licitation.
En opfordring til en større kreds om at byde  

 på en opgave (licitation) er det mest optimale.
Men det er  

 nødvendigt, at der er mulighed for at indhente underhåndsbud, da  

 der er en række opgaver, som har en sådan karakter eller er  

 så begrænsede i omfang, at omkostninger og besværet med at  

 udfærdige et udbudsgrundlag overstiger »gevinsten« ved at holde en  

 licitation.
Det må antages, at udbyderen normalt vil vælge bedst  

 egnede udbudsform.
Licitationsloven fastsætter en grænse på  

 to underhåndsbud.
Imidlertid giver begrænsningen på to  

 underhåndsbud et meget snævert råderum for udbyderen.
Hvis  

 der opstår »kommunikationsproblemer« mellem bygherren og den ene  

 tilbudsgiver, har bygherren reelt kun et tilbud og skal som følge af  

 lovens beskyttelsesregler vente i minimum 3 måneder før, der kan  

 indhentes nye tilbud.
Hensigten med den gældende regel er at beskytte de  

 mindre tilbudsgivere og at tilskynde til at anvende licitationsformen.
Det  

 må dog i dag vurderes, at beskyttelsen er udformet på en  

 måde, der skyder over målet, og at den tilsigtede beskyttelse  

 unødigt har begrænset konkurrencen.
Forslaget indeholder ikke loft over antallet af  

 underhåndsbud.
Det forventes at medføre, at ordregiveren ofte  

 vil bede om flere underhåndsbud.
Dette vil fremme konkurrencen og kan  

 dermed give besparelser for bygherren.
Det vil dog også betyde, at der  

 vil være flere tilbud at udregne.
Forholdet må dog antages at  

 regulere sig selv, fordi indhentning af tilbud ikke er uden besvær og  

 omkostninger for bygherren.
Det foreslås derfor, at det overlades til udbyderen  

 at vurdere, hvorledes der i hvert enkelt tilfælde skabes bedst mulig  

 konkurrence.
Det må dog være en undtagelse, at der ikke indhentes  

 mindst 3 tilbud.
Den foreslåede formulering tager højde for, at  

 det trods aktive bestræbelser ikke er muligt for udbyderen at skabe  

 konkurrence.
Udbyderens afgørelse vil kunne indbringes for  

 Klagenævnet.
 For at fremme brugen af de mest konkurrenceprægede  

 udbudsformer og skabe gennemsigtighed om større offentlige kontrakter  

 anses det dog for hensigtsmæssigt, at offentlige og offentligt  

 støttede bygherrers adgang til at anvende underhåndsbud  

 begrænses til nærmere definerede tilfælde, hvor valget af  

 underhåndsbud kan være særligt begrundet.
 Der tænkes i den forbindelse i  

 bekendtgørelsen fastsat regler for anvendelsen af underhåndsbud,  

 jf. bemærkningerne til § 3.
 Det må tages i betragtning, at det kan være  

 nødvendigt at beskytte virksomhederne mod urimelige  

 vedståelsesfrister, som, f.eks. ved underhåndsbud der ikke har  

 sammenfaldende tilbudsfrist, kan blive strakt i det uendelige, jf. det  

 foreslåede stk. 3.
 En sådan regel vil også gælde for  

 entreprenører, der udbyder opgaver i underentreprise ved et offentligt  

 eller offentligt støttet byggeri, jf. forslagets § 1,  

 stk. 3.
Efter stk. 2 skal bygherren i opfordringen til at  

 afgive bud angive en frist for modtagelse af bud.
Denne frist kan variere  

 afhængig af omfanget af et givet arbejde.
Fristen vil i første  

 række afhænge af udbyderens skøn - udbyderen vil jo selv  

 være interesseret i at få gennemarbejdede tilbud - men  

 Klagenævnet kan evt. pålægge udbyderen at ændre  

 fristen, hvis det er åbenbart, at der er fastsat en kort frist for at  

 begunstige bestemte tilbudsgivere.
Ved licitation skal der gælde samme frist for alle  

 tilbudsgiverne.
Det følger af underhåndsbudets uformelle  

 karakter, at der ikke nødvendigvis skal gælde samme frist for  

 afgivelse af tilbudene.
Her viser behovet for yderligere konkurrence sig  

 måske først efter modtagelsen af det eller de første  

 bud.
 I stk. 3 foreslås, at der gælder en  

 vedståelsesfrist på 40 arbejdsdage, med mindre andet er  

 anført i udbudsmaterialet.
 Dette forhold er i dag ikke bindende reguleret.
Udgangspunktet på 40 dage findes i Almindelige  

 Betingelser for Totalentreprise (ABT) og regnes ved en licitation fra  

 licitationstidspunktet og ellers fra tilbudets datering.
En offentlig udbyder  

 kan være underkastet en særligt langvarig politisk  

 beslutningsproces, der kan gøre det nødvendigt at kræve  

 en længere vedståelsesfrist.
Udbyderen bør dog undlade at  

 give sig selv en overdreven lang sikkerhedsmargin, f.eks. ved  

 rutinemæssigt at anvende en frist, der er tre gange så lang som  

 vedståelsesfristen i AB 92.
Til § 6 Efter § 6 påhviler det udbyderen ved  

 tilrettelæggelsen og gennemførelsen af udbudet og indhentelse af  

 tilbud at sørge for, at der ikke finder forskelsbehandling sted mellem  

 tilbudsgivere.
Bestemmelsen må i udgangspunktet fortolkes i  

 overensstemmelse med de tilsvarende bestemmelser i EU-udbudsreglerne.
Der  

 må her tages hensyn til den måde f.eks. fortolkningen af  

 rådgiverhabilitet har udviklet sig dels i Klagenævnets praksis  

 dels i tilkendegivelser fra Kommissionen.
Det må f.eks. være muligt at forberede en  

 begrænset licitation i en dialog med udvalgte virksomheder,  

 således som det nu foreslås af Kommissionen i forbindelse med en  

 revision af de gældende udbudsdirektiver.
Som ligebehandlingsprincippet  

 i dag fortolkes i EU-udbudsreglerne må den efterspurgte leverance ikke  

 skræddersyes til bestemte entreprenører.
Der kan på  

 baggrund af Kommissionens forslag forventes en udvikling i EU, der  

 åbner op for, at den enkelte entreprenør som led i den tekniske  

 dialog med udbyderen får mulighed for at sætte sit præg  

 på projekteringen - uden af den grund at blive diskvalificeret.
EU-reglerne skal tage højde for risikoen for, at en  

 ordregiver gør det vanskeligt for en udenlandsk tilbudsgiver at  

 deltage i udbudet.
Dette hensyn gør sig ikke med samme vægt  

 gældende i den foreslåede lov.
Forslaget giver derfor i § 11  

 udbyderen adgang til at forhandle om tilbudene.
 Denne forhandlingsadgang vil supplere den tekniske dialog  

 og samlet sikre, at udbyderen får »det bedste bud«.
Også Udbudscirkulæret indeholder regler om  

 rollefordelingen i byggeriet i forbindelse med afgivelse af tilbud og  

 udførelse af entreprenøropgaver.
Denne fordeling tænkes  

 grundlæggende opretholdt, dog med de modifikationer som introduktionen  

 af nye samarbejdsformer og forhandlingsmuligheder i udbudsprocessen  

 måtte indebære.
I stk. 2 er anført de principper, som en  

 udbyder skal følge ved udarbejdelsen af de krav, som en tilbudsgiver  

 skal leve op til for at få sit tilbud bedømt.
Disse krav  

 betegnes ofte som udvælgelseskriterier.
Ligesom stk. 1  

 gælder bestemmelsen uanset udbudsform.
 Udvælgelsen af tilbudsgivere skal ske på  

 grundlag af objektive, saglige og ikke-diskriminerende kriterier.  

 Bestemmelsen skal sikre, at potentielle tilbudsgivere ikke afvises på  

 et usagligt grundlag dvs. under hensyntagen til andet end de  

 økonomiske og tekniske kvalifikationer.
 I bekendtgørelsesform vil der blive fastsat  

 bestemmelser om eventuel gennemførelse af prækvalifikation,  

 nærmere betegnet kriterier til anvendelse ved udvælgelse af de  

 bydende i forhold til disses tekniske og økonomiske formåen.  

 Herudover tænkes det nuværende udbudscirkulæres  

 udtrykkelige forbud mod favorisering af bestemte virksomheder eller bydende  

 fra bestemte lokalområder opretholdt.
En yderligere styrkelse af gennemsigtigheden kan  

 tænkes udmøntet ved, at der i bekendtgørelsen eventuelt  

 fastsættes tidsfrister for gennemførelsen af en  

 prækvalifikation og indhentning af selve tilbudet.
Sådanne  

 frister findes i dag tildels i By- og Boligministeriets cirkulære om  

 pris og tid, men kan overvejes videreført til en kommende  

 bekendtgørelse.
En bestemmelse om tidsfrister skulle have til  

 formål at sikre, at der i alle faser af tilbudsindhentningen gives de  

 bydende rimelig tid, uden at der dog i denne sammenhæng tænkes  

 på en så langvarig eller formaliseret procedure, som gør  

 sig gældende i EU-sammenhæng.
Herudover vil der også i de udfyldende regler skulle  

 tages stilling til bygherrens mulighed for at »byde på eget  

 arbejde«/afgive et kontrolbud.
By- og Boligministeriets udbudscirkulære  

 opererer i dag med et forbud mod bud på eget arbejde, når  

 bygherren falder ind under kategorien af statsstøttede bygherrer, mens  

 reglen er til frivillig brug i den statslige sektor.
Dette forbud  

 hænger i høj grad sammen med de almene boligorganisationers  

 virksomhedsområde.
En sådan differentiering mellem forskellige  

 typer af bygherrer kan overvejes fortsat.
Til § 7 Efter bestemmelsen har de bydende adgang til at være  

 tilstede ved åbningen af budene.
Bestemmelsen svarer til  

 licitationslovens § 3, stk. 1. Det er blevet anført imod den  

 gældende regel, der også gælder for private bygherrer, at  

 reglerne om åbenhed vedrørende indkomne licitationsbud dels har  

 gjort det muligt for tilbudsgivere at kontrollere overholdelsen af en  

 (ulovlig) tilbudskoordinering, dels gør det muligt for tilbudsgivere  

 at positionere sig ved fremtidige tilbud, uden at behøve at gå  

 »for langt ned« i pris.
Forslaget skal imidlertid ses på baggrund af,  

 at det styrker gennemsigtigheden ved offentlige kontrakter at opretholde en  

 sådan bestemmelse i forhold til offentlige bygherrer.
Ved totalentreprise har der hidtil ikke været nogen  

 lovfæstet adgang til at være tilstede ved åbningen af  

 budene.
I praksis har tilbudsgiverne dog ofte haft adgang hertil.
 Det vil dog ikke ved tildelingskriteriet »det  

 økonomisk mest fordelagtige bud« og ved totalentreprise kunne  

 afgøres ved oplæsningen, hvilken tilbudsgiver der har givet det  

 mest fordelagtige tilbud.
 Bestemmelsen om åbning af tilbudene vil også  

 gælde for udbud, der er omfattet af bygge- og anlægsdirektivet,  

 jf. § 1, stk. 1.
Til § 8 I § 8, stk. 1, er anført de kriterier for  

 tildeling af ordren, som udbyderen skal anvende.
For at markere, at en udbyder ikke bliver pålagt  

 kontraheringspligt ved at indhente licitationsbud, er det præciseret,  

 at der er mulighed for at annullere licitationen.
I forslagets § 12,  

 stk. 1, er det foreskrevet, at bygherren skal kunne begrunde en eventuel  

 annullation.
Det er herved forudsat, at der kun sker annullation, når  

 der er en saglig grund hertil, således som EU-reglerne fortolkes.
Dette  

 er dog ikke reguleret udtrykkeligt i forslaget, fordi forslaget potentielt  

 vil omfatte udbydere af meget forskellig type, private som offentlige, hvor  

 begrebet saglig grund vil få et meget varierende indhold, der kan  

 afhænge af internt organisatoriske forhold og forhold i  

 beslutningsprocessen hos en bygherre.
Men annullation må ikke bruges  

 som et middel til at påvirke feltet af tilbudsgivere, til at  

 undgå en politisk uønsket tilbudsgiver, eller til at afholde  

 udbud på skrømt.
En saglig grund må utvivlsomt foreligge,  

 såfremt der er sket en udvikling, der gør, at byggeriet ikke  

 skal gennemføres.
Eller de tilbudte priser kan være for  

 høje i forhold til budgettet, fordi bygherren har undervurderet  

 opgaven, eller fordi der ikke har været den fornødne  

 konkurrence.
 Udbyderen skal i udbudsbetingelserne tilkendegive, om der  

 skal anvendes tildelingskriteriet laveste bud, eller om ordren vil blive  

 tildelt det bud, der ud fra en række forskellige hensyn er det  

 økonomisk mest fordelagtige.
 Kriterierne eller delkriterierne må ikke  

 ændres under en eventuel forhandling af tilbudene, jf. § 11,  

 stk. 3.
Kriterierne i § 8 skal anvendes ved offentlig og  

 begrænset licitation.
Det er ikke tanken at regulere bygherrens valg  

 ved bedømmelsen af underhåndsbud, men det må antages, at  

 kriterierne i § 8 i vid udstrækning vil blive lagt til grund, og  

 at bygherren for at give tilbudsgiverne lige muligheder fra starten  

 bør melde ud, om der f.eks. udelukkende vil blive lagt vægt  

 på prisen.
 »Laveste bud« omfatter f.eks. også anvendelse af  

 »målpriser«, hvor budet angiver en tilstræbt pris, plus/minus en  

 procentsats.
 Delkriterierne ved »økonomisk mest fordelagtigt  

 bud« svarer til de tildelingskriterier, som nævnes som eksempler i  

 bygge- og anlægsdirektivets artikel 30, idet dog også  

 påvirkningen af miljøet udtrykkeligt er nævnt som et  

 kriterium.
Ved mere komplekse opgaver, hvor det helt eller delvis er  

 overladt til tilbudsgiverne at beskrive opgaven eller processen, vil man ikke  

 kunne bruge kriteriet »laveste pris«, fordi også andre elementer end  

 prisen vil indgå i udbyderens bedømmelse.
Det gælder  

 f.eks. totalentreprise og partneringkontrakter.
 »Økonomisk mest fordelagtigt bud« skal også  

 bruges ved en omvendt licitation, hvor det fra starten er meldt ud, hvad en  

 opgave må koste, således at der alene konkurreres på det  

 kvalitative indhold.
Efter stk. 2 skal det anføres i  

 licitationsbetingelserne, hvilke tildelingskriterier der skal anvendes,  

 således at tilbudsgiverne på forhånd kender grundlaget for  

 vurderingen af deres tilbud.
Det bør så vidt muligt på  

 forhånd tilkendegives, hvorledes de forskellige hensyn prioriteres  

 indbyrdes.
Det kan overvejes, om der i by- og boligministerens  

 bekendtgørelse om offentlige kontrakter skal indbygges en egentlig  

 pligt til at foretage en sådan prioritering, således som det er  

 foreslået af Kommissionen i forhold til EU-udbudsreglerne.  

 Klagenævnet for Udbud har tilkendegivet, at efter de gældende  

 direktiver kan en prioritering kun undlades, såfremt der i det enkelte  

 tilfælde er en dokumenterbar grund.
Efter stk. 3 kan udbyderen forkaste et bud,  

 såfremt det findes overvejende sandsynligt, at den bydende er ude af  

 stand til at gennemføre arbejdet i tilfredsstillende kvalitet,  

 på hensigtsmæssig måde og i rette tid.
Efter By- og  

 Boligministeriets udbudscirkulære kan en bygherre i dag ved offentlig  

 licitation forkaste et bud med tilsvarende begrundelse.
Begrundelsen for at forkaste et bud må findes i  

 forhold ved selve tilbudet.
Drejer det sig derimod om tilbudsgiverens  

 generelle forhold, må hjemlen til at afvise tilbudsgiveren findes i  

 forslagets § 8.
 Bygherrens begrundelse for at forkaste tilbudet skal efter  

 anmodning fremsendes skriftligt.
Til § 9 Det følger af ligebehandlingsprincippet efter  

 forslagets § 6, stk. 1, at udbyderen ikke må antage bud, der  

 ikke er i overensstemmelse med udbudsbetingelserne, herunder mindstekrav  

 fastsat i udbudsmaterialet.
I overensstemmelse hermed er det i § 9 fastsat, at  

 udbyderen kan tage hensyn til alternative bud, når disse opfylder  

 eventuelle mindstekrav, der fremgår af udbudsmaterialet.
Der foreligger  

 mindstekrav, når det enten udtrykkeligt eller forudsætningsvis  

 fremgår af udbudsbetingelserne, at en bestemt kravspecifikation eller  

 kontraktvilkår e.l. ikke kan fraviges.
Klagenævnet har allerede  

 skabt en praksis for, hvornår der foreligger et sådant  

 mindstekrav ved et EU-udbud, f.eks. i sagen om Handelskammeret mod Danmarks  

 Statistik af 27. april 1998 (offentliggjort på Konkurrencestyrelsens  

 hjemmeside www.ks.dk).
Bestemmelsen er udformet som en ret for udbyderen til at  

 antage et alternativt bud.
Udbyderen vil derfor ikke ved tildelingskriteriet  

 »laveste pris« have pligt til at vælge en alternativ løsning i  

 et tilbud med den laveste pris eller til at vælge et tilbud, der er  

 baseret på en anden entrepriseform end forudsat af udbyderen.
Det er  

 ikke hensigten at indsnævre den gældende praksis på dette  

 område.
Omvendt kan det tænkes, at en udbyder, der anvender  

 »økonomisk mest fordelagtigt bud«, er forpligtet til at tage et  

 alternativt bud, der opfylder mindstekravene, såfremt dette  

 følger af de opstillede (del)kriterier.
 Det kan forventes, at formuleringen af mindstekrav  

 primært vil ske i forbindelse med kriteriet det økonomisk mest  

 fordelagtige bud, fordi dette kriterium netop gør tilbudsgivernes  

 udformning af selvstændige løsningsforslag til et muligt  

 konkurrenceparameter.
Et alternativt bud kan vedrøre såvel den  

 tekniske løsning som de kommercielle betingelser.
I sidstnævnte  

 tilfælde må udbyderen dog gøre det særligt klart,  

 hvornår der er tale om mindstebetingelser, der kan fraviges.
I stk. 2 er for fuldstændighedens skyld  

 anført, at udbyderen i udbudsbetingelserne kan udelukke alternative  

 bud.
Det følger heraf, at udbyderen i stedet kan anføre de  

 betingelser, der gælder for alternative bud, f.eks. at afvigelser fra  

 udbudsmaterialet udtrykkeligt skal angives, eller at et alternativt bud skal  

 ledsages af et tilbud, der fuldt ud lever op til specifikationerne i  

 udbudsmaterialet.
Til §10 Efter § 10 kan udbyderen ikke forhandle et bud, der  

 er højere end et andet ved licitationen afgivet bud, når  

 kriteriet er laveste bud.
Den foreslåede bestemmelse tager  

 således udgangspunkt i licitationslovens § 3, stk. 3, der  

 også indskrænker forhandlingsadgangen.
 Som det fremgår af de almindelige bemærkninger  

 udgør den gældende bestemmelse en konkurrencebegrænsning.  

 Det er imidlertid blevet anført, at det kan bidrage til, at  

 tilbudsgiver giver den »rigtige« pris fra starten, når tilbudsgiveren  

 ved, at der ikke er mulighed for at justere tilbudet  

 efterfølgende.
 Den foreslåede bestemmelse vil imødekomme  

 dette synspunkt.
Til § 11 I stk. 1 foreslås, at udbyderen skal kunne  

 forhandle om de modtagne bud, når kriteriet er det økonomisk  

 mest fordelagtige bud.
Udbyderen kan dog i udbudsbetingelserne give afkald  

 på denne forhandlingsret.
Det forventes, at en bygherre fortrinsvis vælger  

 kriteriet det økonomisk mest fordelagtige bud, når der er tale  

 om et arbejde af en vis kompleksitet, eller når bygherren ikke  

 ønsker at være låst fast i en bestemt  

 løsningsmodel.
Indenfor visse rammer bør det derfor være  

 muligt for bygherren løbende at justere konkurrencegrundlaget som led  

 i en dialog med tilbudsgiverne også efter udløbet af  

 tilbudsfristen.
Udbyderen har ganske vist efter den gældende lov  

 mulighed for at invitere kredsen af tilbudsgivere til at afgive teknisk  

 alternative bud, men i dag kan der i praksis kun vanskeligt forhandles om  

 tilpasning af sådanne bud, selv om de nominelt måtte være  

 lavest, fordi det alternative bud ikke kan sammenlignes med de øvrige  

 bud og derved udpeges som det laveste.
Selv om lovens sigte har været  

 at skabe konkurrence omkring »samme arbejde«, så låser de  

 begrænsede muligheder for at modtage alternative tilbud ofte  

 konkurrencen og bremser en udvikling baseret på mere effektive eller  

 bedre løsninger af byggeopgaverne.
Udbyderen må derfor eventuelt  

 annullere licitationen og afholde en ny licitation på det ændrede  

 grundlag.
 Disse forhold ligger bag forslaget om, at udbyderen, der  

 vælger tildelingskriteriet det økonomisk mest fordelagtige bud,  

 skal have fri adgang til at forhandle om de indkomne tilbud.
Udbyderen skal også kunne inddrage  

 prisspørgsmål i forhandlingerne, når kriteriet er det  

 økonomisk mest fordelagtige bud.
Begrænsningerne i adgangen til  

 at forhandle kan skabe et fundament, som entreprenørsiden kan bruge  

 til at udelukke konkurrencen.
De kartelsager, som Konkurrencestyrelsen har  

 afdækket omkring årsskiftet 1998/99 er et eksempel herpå.  

 Det vil give udbydere en modvægt mod sådanne mulige  

 konkurrencebegrænsninger, såfremt de kan forhandle med flere  

 tilbudsgivere, således som det er normalt i erhvervslivet i  

 øvrigt.
Det afgørende må også i denne branche  

 være, at bygherren får »value for money« efter en procedure, der  

 fremmer konkurrencen.
 Udgangspunktet for forhandlingerne må være, at  

 der forhandles om hvert bud på budets egne præmisser,  

 således at den udvidede forhandlingsadgang ikke bruges til først  

 at ensrette tilbudene indholdsmæssigt og derefter til at indlede en ren  

 prisforhandling med alle tilbudsgiverne.
 Afhængig af de nærmere omstændigheder  

 kan det anses for en omgåelse af »forhandlingsforbudet« i forslagets  

 § 10, såfremt det kan dokumenteres, at udbyderen fra starten af  

 var indstillet på alene at have en priskonkurrence, men alligevel har  

 udmeldt kriteriet »det økonomisk mest fordelagtige bud«.
Omvendt kan det tænkes, at prisforhandlingen under  

 processen bliver det centrale for en bygherre, f.eks. hvis en sparerunde har  

 gjort det umuligt at acceptere et tilbud, der var kvalitativt  

 tilfredsstillende.
Såfremt der alene kan forhandles med én  

 tilbudsgiver, vil vedkommende næppe give prismæssige  

 indrømmelser uden samtidig at sænke kvaliteten.
 Det er derfor ikke fundet hensigtsmæssigt at  

 indarbejde stramme retningslinier for forhandlingsadgangen i den  

 foreslåede lov.
 Spørgsmålet om, hvorvidt en tilbudsgiver er  

 bundet af sit oprindelige tilbud, når forhandlingerne starter, må  

 afgøres efter aftalelovens regler og de branchesædvaner, der har  

 udviklet sig bl.a. omkring den gældende licitationslovs mere  

 begrænsede forhandlingsadgang.
I stk. 2 er det fastsat, at såfremt udbyderen  

 vælger at forhandle tilbudene, skal det senest ved forhandlingernes  

 påbegyndelse over for de berørte tilbudsgivere tilkendegives,  

 hvilken procedure, der vil blive fulgt.
For de offentlige opgaver  

 tænkes nærmere regler herom fastsat i bekendtgørelsen.
Det vil naturligvis være tilbudsgiverne frit for at  

 meddele, at de ikke ønsker at deltage i forhandlingerne, og at de  

 derfor alene er bundet af deres tilbud inden for vedståelsesfristen.
En  

 kollektiv beslutning vil imidlertid være i strid med  

 konkurrenceloven.
Det må antages, at udbyderen vælger  

 udbudsformen begrænset licitation, såfremt udbyderen  

 ønsker at forhandle tilbudene.
Det følger af  

 ligebehandlingsprincippet i forslagets § 6, at i den indledende fase af  

 forhandlinger skal udbyderen tilbyde at forhandle med alle tilbudsgivere, der  

 har overholdt udbudsmaterialets mindstekrav.
I stk. 3 er der sat den grænse for  

 forhandlingsadgangen, at forhandlingerne ikke må resultere i, at  

 opgaven i væsentlig grad skifter karakter.
Bestemmelsen skal ses i  

 sammenhæng med ligebehandlingsprincippet i § 6.
I en licitation vedrørende partnering vil opgaven  

 ikke i udgangspunktet have en fast karakter.
For sådanne licitationer  

 må der derfor være vide rammer for, i hvilket omfang man kan  

 ændre de forudsætninger, der fremgår af udbyderens  

 opfordring til en dialog.
 Ved totalentrepriser må tilbudene kunne ændres  

 væsentligt, uden at opgavens karakter ændres, såfremt  

 ændringerne respekterer de forudsætninger, der er indbygget i  

 opfordringen til at afgive tilbud.
 Ved en begrænset licitation uden en  

 forudgående prækvalifikationsfase vil det ligeledes kræve  

 meget afgørende ændringer i udbyderens forudsætninger,  

 før det kan være nødvendigt at kræve et nyt udbud,  

 eftersom der her ikke vil være potentielle tilbudsgivere, der kunne  

 have reageret på andre forudsætninger.
Bestemmelsen knytter sig endvidere til forslagets  

 § 9, stk. 1, 2. sætning, om eventuelle mindstekrav, der ikke  

 kan fraviges.
Udgangspunktet vil således være, at disse  

 mindstekrav også respekteres under forhandlingerne.
Også i andre  

 situationer kan der være anledning for udbyderen til at gå  

 tilbage til hele kredsen af tilbudsgivere, hvis forhandlingerne har  

 ændret det grundlag, på hvilket nogle af tilbudsgiverne er blevet  

 frasorteret.
Et tilsvarende problem kunne opstå i forhold til  

 potentielle tilbudsgivere, der helt har afholdt sig fra at melde ind på  

 projektet i dets oprindelige udformning.
Af praktiske grunde er hensynet til  

 udbyderens muligheder for at reagere hurtigt på nye impulser under  

 forhandlingerne dog sat over hensynet til gruppen af potentielle  

 tilbudsgivere.
 Forhandlingerne må heller ikke resultere i, at de  

 udmeldte tildelingskriterier ændres.
Til § 12 For at skabe størst mulig gennemsigtighed omkring  

 tildelingen af offentlige kontrakter foreslås det, at udbyderen  

 hurtigst muligt skal underrette tilbudsgivere, der har overholdt  

 licitationsbetingelserne, om hvilken afgørelse, der er truffet med  

 hensyn til kontrakttildelingen, herunder bl.a. begrundelsen for en eventuel  

 annullation af licitationen.
 Efter stk. 2 skal udbyderen endvidere underrette  

 tilbudsgiverne, der har overholdt licitationsbetingelserne, om det antagne  

 buds egenskaber og relative fordele, når kriteriet er det  

 økonomisk mest fordelagtige bud.
Til § 13 Efter bestemmelsen skal enhver, der har en retlig  

 interesse eller er særligt godkendt hertil, kunne indbringe  

 spørgsmål om overtrædelse af regler i den foreslåede  

 lov for Klagenævnet for Udbud.
Nævnet er oprettet med henblik  

 på at behandle tvister om offentlige kontrakter omfattet af  

 EU-udbudsreglerne og har opbygget en særlig ekspertise på dette  

 område.
Den foreslåede lov har overtaget en række begreber  

 fra EU-retten.
Det vil således i vid udstrækning være den  

 samme afvejning, der skal lægges til grund f.eks. ved løsning af  

 en konflikt om de anvendte tildelingskriterier eller om anvendelse af  

 ligebehandlingsprincippet.
Nævnet vil derfor være et velegnet  

 forum for behandling af sager om overtrædelse af de foreslåede  

 regler.
 Klagenævnets beføjelser og den procedure, der  

 skal følges ved behandlingen af sager efter den foreslåede lov,  

 vil være de samme, som gælder for behandlingen af klager over  

 EU-udbudsreglerne.
 Nævnet vil således kunne afvise en sag eller  

 afgøre den i realiteten helt eller delvis, herunder annullere ulovlige  

 beslutninger, midlertidigt afbryde en udbudsprocedure eller  

 pålægge ordregiveren at lovliggøre udbudsforretningen.
 Nævnet vil ligeledes kunne anvende den nye  

 beføjelse til at tilkende erstatning i sager efter loven.
 En forbigået tilbudsgiver har imidlertid også  

 mulighed for at gå direkte til domstolene, således som det  

 også er muligt ved overtrædelse af EU-udbudsreglerne.
Som nævnt i bemærkningerne til § 1  

 foreslås det, at Klagenævnet også skal kunne behandle  

 klager over en privat bygherre, der tilkendegiver at ville følge  

 lovens regler helt eller delvis.
Klagenævnets kompetence omfatter i  

 så fald de bestemmelser, som udtrykkeligt er angivet i  

 tilkendegivelsen.
En klager kan ikke bringe en sag ind under nævnets  

 kompetence bare ved at påpege, at den af bygherren fulgte procedure i  

 praksis er identisk med lovens regelsæt.
Til § 14 Det foreslås, at loven træder i kraft den 1.  

 september 2001 og har virkning for opgaver, der udbydes efter dette  

 tidspunkt.
Det foreslås endvidere, jf. stk. 2, at  

 licitationsloven ophæves.
Licitationsloven er i sit reale indhold ikke  

 ændret, siden den trådte i kraft 1. januar 1967.
 Baggrunden for særlig lovgivning på dette  

 afgrænsede erhvervsområde skyldtes, at der i tiden forud for  

 licitationslovens ikrafttræden havde udviklet sig  

 konkurrencebegrænsende aftaler og praksis i de udførende  

 byggefags- og entreprenørvirksomheders regi, som vanskeligt kunne  

 imødegås af den generelle konkurrencelovgivning, som var  

 gældende på daværende tidspunkt (monopolloven fra  

 1955).
Licitationsloven gælder for al tilbudsgivning ved  

 arbejder og leverancer inden for bygge- og anlægsvirksomhed.
Loven  

 gælder for såvel store bygge- og anlægsarbejder som for  

 mindre istandsættelses- og reparationsopgaver, og uanset om det er en  

 offentlig bygherre (stat, amt, kommune etc.) eller en privat bygherre.
 Licitationslovens forbud mod at forhandle med andre end  

 lavestbydende (§ 3, stk. 3) hindrer en udviklende dialog mellem  

 udbyderen og entreprenørsiden i de situationer, hvor udbyderen ikke  

 ønsker at arrangere en ren priskonkurrence.
Bestemmelsen om, at der maksimalt kan indhentes to  

 underhåndstilbud på et arbejde, blev indsat for at beskytte de  

 mindre tilbudsgivere og at tilskynde til at anvende licitationsformen.
Det  

 må i dag vurderes, at den tilsigtede beskyttelse unødigt har  

 begrænset konkurrencen.
 Danmark er det eneste EU-land, der har fastsat  

 ufravigelige procedure- og formkrav, der også gælder for private  

 bygherrers indhentning af tilbud.
 Selv om loven ved sin tilblivelse skabte mere ordnede og  

 lige vilkår på byggeområdet, så har samfundet i dag  

 udviklet sig hen imod friere og mere aktiv konkurrence, hvor  

 hovedformålet er blevet en større effektiv udnyttelse af  

 samfundets ressourcer.
 En ophævelse vil have som konsekvens, at  

 retstilstanden i bygge- og anlægssektoren i Danmark tilpasses de  

 øvrige EU-lande.
Til § 15 Det foreslås, at der i § 1, stk. 1, i lov  

 om Klagenævnet for Udbud indsættes en udtrykkelig reference til  

 nærværende lov, således at Klagenævnets kompetence  

 efter klagenævnsloven fuldt ud gælder for overtrædelse af  

 lov om indhentning af tilbud i bygge- og anlægssektoren.
Til § 16 Loven skal ikke gælde for Færøerne og  

 Grønland, men kan ved en kgl. anordning sættes i kraft for  

 Grønland med de afvigelser, som de særlige grønlandske  

 forhold tilsiger.
