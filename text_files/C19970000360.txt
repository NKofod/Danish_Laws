INDHOLDSFORTEGNELSE Indledning Formål 1. Formålet med denne vejledning er at beskrive de  

 bestemmelser i forordningerne (EØF) nr. 1408/71 og 574/72, der er relevante i  

 forhold til den danske lovgivning om arbejdsløshedsforsikring.
Formålet er  

 endvidere at beskrive de nationale regler, der er fastsat under hensyntagen  

 til reglerne i forordningerne.
Endelig er formålet at beskrive direktoratets  

 praksis i forbindelse med administrationen af forordningernes regler.
 2. Denne vejledning skal derfor ses i nær sammenhæng  

 med reglerne i direktoratets bekendtgørelse nr. 866 af 30. september 1996 om  

 arbejdsløshedsforsikring ved arbejde inden for EØS og i det øvrige udland  

 (herefter kaldet EØS-bekendtgørelsen).
 Forordning (EØF) nr. 1408/71.
3. Forordning (EØF) nr. 1408/71 om anvendelse af de  

 sociale sikringsordninger på arbejdstagere, selvstændige erhvervsdrivende og  

 deres familiemedlemmer, der flytter inden for Fællesskabet, kaldes i det  

 følgende forordningen.
I vejledningen vil følgende regler fra denne  

 forordning blive omtalt:
 - Personkreds (artikel 2), jf. pkt. 12-14.
 - Hvilke ydelser er omfattet (artikel 4), jf. pkt. 15-16.
 - Lovvalgsregler (artikel 13-17), jf. pkt. 18-83.
 - Sammenlægning af forsikrings- og beskæftigelsesperioder (artikel 67),  

 jf. pkt. 98-154.
 - Beregning af ydelser (artikel 68), jf. pkt. 155-157.
 - Dagpenge under arbejdssøgning i et andet EØS-land (artikel 69), jf. pkt.  

 158-211.
 - Udbetaling af ydelser og refusion, (artikel 70), jf. pkt. 212-214.
 - Grænsearbejdere m.fl. (artikel 71), jf. pkt. 215-244.
 Forordning (EØF) nr. 574/72.
4. Forordning (EØF) nr. 574/72 om regler til  

 gennemførelse af forordning nr. 1408/71 kaldes i det følgende  

 gennemførelsesforordningen.
I vejledningen vil nedenstående artikler fra  

 denne forordning blive omtalt:
 - Artikel 11 (attest E 101 og E 102).
 - Artikel 11 a (attest E 101).
 - Artiklerne 13 og 14 (attest E 103).
 - Artikel 80 (attest E 301).
 - Artikel 83 (attest E 303).
5. Disse artikler omhandler de blanketter, der skal  

 foreligge, for at et medlem har ret til at bevare medlemskabet af en dansk  

 arbejdsløshedskasse, eller for at en person kan optages i en dansk  

 arbejdsløshedskasse.
Der henvises i øvrigt til bilag 1 og 2.
 EØS-aftalen og Nordisk Konvention - geografisk anvendelsesområde.
6. EU-landene (Belgien, Danmark, Finland, Frankrig,  

 Grækenland, Holland, Irland, Italien, Luxembourg, Portugal, Spanien,  

 Storbritannien, Sverige, Tyskland og Østrig) og EFTA-landene (Island,  

 Liechtenstein og Norge - dog ikke Schweiz) har indgået en aftale om økonomisk  

 samarbejde.
Denne aftale kaldes EØS-aftalen (forkortelse for Det  

 Europæiske Økonomiske Samarbejdsområde). EØS-aftalen trådte i kraft den 1.  

 januar 1994, i Liechtenstein dog først den 1. maj 1995.
 7. De 15 EU-lande og de EFTA-lande, der har tilsluttet  

 sig EØS-aftalen, kaldes i det følgende for EØS-landene.
8. EØS-aftalen indebærer et samarbejde om social  

 sikring.
De EF-regler, der gælder på socialsikringsområdet - forordning (EØF)  

 nr. 1408/71 og forordning (EØF) nr. 574/72 - gælder fra EØS-aftalens  

 ikrafttræden i alle EØSlandene for disse landes statsborgere.
9. Nordisk Konvention af 15. juni 1992 om Social  

 Sikring - herefter kaldet konventionen - trådte i kraft samtidig med  

 EØS-aftalen.
Konventionen gælder mellem de nordiske lande (Danmark, Finland,  

 Island, Norge og Sverige) for personer, der ikke er omfattet af EØS-aftalen.  

 Det vil bl.a. sige statsborgere i lande uden for EØS-området og nordiske  

 statsborgere, der ikke er eller har været i arbejde (f.eks. studerende og  

 hjemmegående).
 10. Konventionen henviser i vid udstrækning til  

 reglerne i forordningen og gennemførelsesforordningen.
11. Færøerne er ikke omfattet af EØS-aftalen men har  

 tiltrådt konventionen.
Grønland har ligeledes tiltrådt konventionen.  

 EØS-aftalen gælder kun i begrænset omfang i forhold til Grønland (visse  

 regler om sygesikring men ikke forordningens regler om  

 arbejdsløshedsforsikring). Konventionen regulerer dog ikke det indbyrdes  

 forhold mellem Færøerne, Grønland og Danmark.
 Personkreds.
 12. I artikel 2 i forordningen er det fastsat, hvilke  

 personer forordningen finder anvendelse på.
13. En af betingelserne for anvendelse af forordningen  

 er, at personen er statsborger i en medlemsstat.
Herudover er det en  

 betingelse, at personen er eller har været omfattet af lovgivningen om social  

 sikring i en eller flere medlemsstater.
14. Statsløse og flygtninge, jf. forordningens artikel  

 1, litra d og e, bosat på en medlemsstats område er endvidere omfattet af  

 forordningens personkreds, men da fællesskabsbestemmelserne om ret til  

 indrejse og ophold alene omfatter EU-statsborgere, kan statsløse og  

 flygtninge i nogle tilfælde være afskåret fra at få opholds- og  

 arbejdstilladelse i andre lande.
Det kan betyde, at disse personer ikke kan  

 gøre brug af en udstedt attest E 303.
 Ydelser ved arbejdsløshed - sagligt anvendelsesområde.
15. Forordningens artikel 4 fastslår, hvilke sociale  

 sikringsgrene der er omfattet af forordningen.
Dette gælder blandt andet  

 ydelser ved arbejdsløshed.
Kapitel 6 i forordningen handler for Danmarks  

 vedkommende om ydelser ved arbejdsløshed i medfør af lov om  

 arbejdsløshedsforsikring m.v.
Særlige danske arbejdsmarkedsydelser, f.eks.  

 efterløn, delefterløn og orlovsydelse, er ikke omfattet af forordningens  

 saglige anvendelsesområde.
 16. For så vidt angår ret til efterløn for personer,  

 der har haft forsikrings- og beskæftigelsesperioder i andre EØS-lande,  

 henvises til pkt. 95-97 og pkt. 107.
 Administration - kompetent institution.
17. Bilag 2 til gennemførelsesforordningen indeholder  

 en oversigt over kompetente institutioner for alle sociale sikringsgrene.
Af  

 oversigten fremgår, at reglerne om ydelser ved arbejdsløshed i kapitel 6 i  

 forordningen i Danmark administreres af Direktoratet for  

 Arbejdsløshedsforsikringen.
Lovvalgsregler 18. Forordningens artikler 13 til 17 afgør, i hvilket  

 land en person skal være socialsikret.
 19. Det fremgår af artikel 13, stk. 1, at en person  

 alene er undergivet lovgivningen i en medlemsstat - det vil bl.a. sige, at  

 personen kun må være arbejdsløshedsforsikret i en stat.
 Hovedregel: En person skal være forsikret i det land, hvor pågældende  

 arbejder (artikel 13, stk. 2, litra a og b).
20. Hovedreglen er, at arbejdstagere og selvstændige  

 erhvervsdrivende er omfattet af lovgivningen om social sikring i  

 beskæftigelsesstaten.
En person skal derfor som hovedregel være  

 arbejdsløshedsforsikret i beskæftigelsesstaten, også selv om pågældende har  

 bopæl i en anden stat.
21. Når et medlem af en dansk arbejdsløshedskasse  

 påbegynder arbejde eller selvstændig erhvervsvirksomhed i et andet EØS-land,  

 skal medlemmet som hovedregel være arbejdsløshedsforsikret i  

 beskæftigelseslandet.
Forbudet mod dobbeltforsikring i artikel 13, stk. 1,  

 betyder, at medlemmet skal udmeldes af den danske arbejdsløshedskasse, når  

 pågældende bliver omfattet af det andet EØS-lands arbejdsløshedsforsikring.
22. Omvendt skal en person fra et andet EØS-land, der  

 påbegynder arbejde eller selvstændig virksomhed i Danmark, som hovedregel  

 være arbejdsløshedsforsikret i Danmark.
Personen skal derfor optages i en  

 dansk arbejdsløshedskasse, hvis betingelserne herfor i øvrigt er opfyldt.  

 Optagelse i en arbejdsløshedskasse for lønmodtagere er ikke betinget af bopæl  

 i Danmark.
 Undtagelser fra hovedreglen: En person skal ikke være forsikret i det  

 land, hvor pågældende arbejder (artiklerne 13, stk. 2, litra c - 17).
23. Forordningen indeholder en række undtagelser fra  

 hovedreglen om, at en person skal være arbejdsløshedsforsikret i  

 beskæftigelsesstaten.
Disse lovvalgsregler har forrang i forhold til de  

 regler, der er fastsat i dansk lovgivning om arbejdsløshedsforsikring,  

 herunder kravet om bopæl og ophold i Danmark som betingelse for ret til  

 optagelse i en arbejdsløshedskasse for lønmodtagere.
 24. Nedenfor nævnes en række eksempler på situationer,  

 hvor en person ikke skal være eller kan vælge ikke at være forsikret i  

 beskæftigelseslandet:
 - Søfolk, pkt. 26-36.
 - Tjenestemænd og dermed ligestillede, pkt. 37-41.
 - Udsendte arbejdstagere, pkt. 42-54.
 - Ansatte ved international transport, pkt. 55-59.
 - Personer med beskæftigelse i flere lande, pkt. 60-66.
 - Lokalt ansatte på ambassader og konsulater, pkt. 67-72.
 - EUs hjælpepersonale, pkt. 73-77.
- Særlige persongrupper, pkt. 78-83 - Nationalt fastsatte undtagelser, pkt. 84-94.
 25. Angående spørgsmålet om hvilken dokumentation der  

 i disse situationer kræves, for at en person kan være omfattet af  

 arbejdsløshedsforsikringen i Danmark, henvises til bilag 1 og 2.
Søfolk (artikel 13, stk. 2, litra c) 26. Søfolk er som hovedregel omfattet af lovgivningen  

 i den medlemsstat, hvis flag skibet fører, jf. artikel 13, stk. 2, litra c.
 27. Et medlem af en dansk arbejdsløshedskasse, der er  

 ansat om bord på et skib, der fører dansk flag, kan derfor bevare  

 medlemskabet af den danske arbejdsløshedskasse, ligesom en person kan optages  

 i en dansk arbejdsløshedskasse under arbejde på et dansk flaget skib.
Særregler for søfolk (artikel 14b) 28. I artikel 14b findes en række undtagelser fra  

 hovedreglen om, at søfolk er omfattet af flagstatens lovgivning.
29. Artikel 14b, stk. 1, omhandler tilfælde, hvor en  

 person, der normalt er omfattet af en medlemsstats lovgivning, udsendes for  

 at udføre arbejde for arbejdsgiveren på et skib, der fører en anden  

 medlemsstats flag.
I denne situation kan personen forblive omfattet af  

 lovgivningen i den stat, pågældende udsendes fra, hvis betingelserne i  

 artikel 14, stk. 1, er opfyldt, jf. pkt. 51.
 30. Et medlem af en dansk arbejdsløshedskasse, der  

 udsendes af en dansk arbejdsgiver til at udføre arbejde på et skib, der  

 f.eks. fører tysk flag, har således ret til at bevare medlemskabet af den  

 danske arbejdsløshedskasse, ligesom en person kan optages i en dansk  

 arbejdsløshedskasse under udsendelsen.
 31. Blanket E 101/E 102 anvendes som dokumentation  

 for, at personen er under dansk lovgivning, jf. pkt. 44 og 50.
32. Artikel 14b, stk. 3, omhandler tilfælde, hvor en  

 person, der ikke sædvanligvis har sin beskæftigelse til søs, udfører arbejde  

 på et skib i en medlemsstats havn eller territorialfarvand uden at tilhøre  

 skibets besætning.
Personen er i denne situation omfattet af lovgivningen i  

 den medlemsstat i hvis havn eller territorialfarvand, arbejdet udføres, selv  

 om skibet fører en anden medlemsstats flag.
 33. Et medlem af en dansk arbejdsløshedskasse, der  

 udfører arbejde i dansk havn eller dansk territorialfarvand, kan således  

 bevare medlemskabet af den danske arbejdsløshedskasse, ligesom en person kan  

 optages i en dansk arbejdsløshedskasse, også selv om skibet fører f.eks. tysk  

 flag.
 34. Artikel 14b, stk. 4, omhandler tilfælde, hvor en  

 person har lønnet beskæftigelse om bord på et skib, der fører en medlemsstats  

 flag, og som for denne beskæftigelse aflønnes af en virksomhed eller en  

 person, der har sit hjemsted eller sin bopæl på en anden medlemsstats område.  

 I denne situation er personen omfattet af lovgivningen i den stat, pågældende  

 aflønnes fra, hvis personen har bopæl i denne stat.
 35. Et medlem af en dansk arbejdsløshedskasse, der  

 arbejder om bord på et skib, der fører f.eks. tysk flag, men aflønnes af en  

 dansk virksomhed eller en dansk arbejdsgiver, kan bevare medlemskabet af den  

 danske arbejdsløshedskasse, hvis personen har bopæl i Danmark, ligesom en  

 person kan optages i en dansk arbejdsløshedskasse.
 36. Blanket E 101 anvendes som dokumentation for, at  

 personen er under dansk lovgivning i ansættelsesperioden.
 Tjenestemænd og dermed ligestillede (artikel 13, stk. 2, litra d).
 37. Tjenestemænd og dermed ligestillede personer er  

 omfattet af lovgivningen om social sikring i den medlemsstat, i hvis  

 administration de er beskæftiget, jf. artikel 13, stk. 2, litra d.
38. Ved tjenestemænd og dermed ligestillede forstås  

 personer, der er ansat i den offentlige administration - både statslige og  

 kommunale institutioner.
Afgørende er, om pågældendes løn afholdes helt eller  

 delvist af offentlige midler.
39. Et eksempel på personer, der er omfattet af  

 artikel 13, stk. 2, litra d, er personer, der er udsendt fra Danmark til  

 arbejde på danske ambassader og danske konsulater i en anden medlemsstat.
Det  

lokalt ansatte personale på danske ambassader og konsulater er derimod  

 som hovedregel omfattet af lovgivningen i den medlemsstat, hvor ambassaden  

 eller konsulatet er beliggende, jf. pkt. 67.
40. En person, der er ansat ved en international  

 organisation, og som er udsendt af den danske administration, er ligeledes  

 omfattet af artikel 13, stk. 2, litra d.
Dette gælder personer, der er  

 udsendt til f.eks.
EUs institutioner (Kommissionen, Rådet, Parlamentet og  

 Domstolen), NATO-repræsentationen i Bruxelles, den danske OECD-delegation i  

 Paris og NATO-hovedkvarteret i Rendsburg.
41. Et medlem af en dansk arbejdsløshedskasse, der er  

 udsendt af den danske administration til et andet EØS-land, kan bevare  

 medlemskabet af den danske arbejdsløshedskasse, ligesom en person kan optages  

 i en dansk arbejdsløshedskasse under arbejdet i det andet EØS-land.
Bevarelse  

 af medlemskabet/optagelse er betinget af, at der foreligger en erklæring fra  

 arbejdsgiver om, at personen er ansat på de nævnte vilkår .
 Udsendte arbejdstagere (artikel 14, stk. 1, litra a og b, og artikel  

 17).
42. En person, der er udsendt af sin arbejdsgiver til  

 arbejde i en anden medlemsstat, jf. pkt. 51, er omfattet af lovgivningen om  

 social sikring i den stat, pågældende udsendes fra, jf. artikel 14, stk. 1,  

 litra a.
Tilsvarende gælder en person, der er omfattet af en aftale efter  

 artikel 17.
43. Et medlem af en dansk arbejdsløshedskasse kan  

 bevare medlemskabet af den danske arbejdsløshedskasse, ligesom en person kan  

 optages i en dansk arbejdsløshedskasse under udstationeringen.
Vedrørende  

 sådanne medlemmers ret til efterløn henvises til pkt. 95-97.
44. Ret til at bevare medlemskabet af og optagelse i  

 en dansk arbejdsløshedskasse under udstationeringen er betinget af, at der  

 foreligger dokumentation for, at betingelserne for at blive betragtet som  

 udsendt er opfyldt.
Dette dokumenteres ved en blanket E 101  

 (udstationering i op til 1 år), jf. artikel 11 i gennemførelsesforordningen,  

 der skal attesteres af Den Sociale Sikringsstyrelse (herefter kaldet  

 Sikringsstyrelsen).
 45. Hvis der er indgået en artikel 17-aftale, skal der  

 også foreligge en blanket E 101.
46. Inden for dette år, jf. pkt. 44, har en blanket E  

 101 fortsat gyldighed, selv om personens arbejde midlertidigt afbrydes ved  

 hjemsendelse på grund af vejrlig eller materialemangel.
Der skal derfor ikke  

 udstedes en ny blanket E 101. Det er en betingelse, at arbejdet genoptages,  

 så snart vejrligs- eller materialemangelssituationen ophører.
Arbejdet skal  

 genoptages hos den samme arbejdsgiver med den samme arbejdsopgave, eventuelt  

 på skiftende arbejdspladser, hvis det fremgår af blanket E 101. Endelig er  

 det en betingelse, at hjemsendelsesperioden er af mindre end 15 kalenderdages  

 varighed.
 47. Ved hjemsendelse fra arbejde i udlandet på grund  

 af vejrlig eller materialemangel er det i vejledningen til direktoratets  

 bekendtgørelse om udbetaling af supplerende dagpenge fastsat, at der ikke kan  

 udbetales dagpenge for vejrligsdage i forbindelse med arbejde, der udføres  

 uden for landets grænser, medmindre der arbejdes for en dansk arbejdsgiver,  

 og medlemmet hver dag efter arbejdstids ophør vender tilbage til sin bopæl i  

 Danmark.
 48. Dette indebærer, at et medlem, der arbejder i  

 udlandet for en dansk arbejdsgiver, og som samtidig tager fast eller  

 midlertidigt ophold i udlandet, ikke er berettiget til at modtage dagpenge  

 under ledighed som følge af hjemsendelse på grund af vejrlig eller  

 materialemangel.
 49. Dagpengerettens indtræden vil her være betinget af  

 medlemmets tilbagevenden til Danmark og tilmelding som ledig på  

 Arbejdsformidlingen.
 50. Hvis udstationeringen på grund af uforudselige  

 omstændigheder kommer til at vare mere end 1 år, skal arbejdsgiveren inden  

 udløbet af blanket E 101 anmode den kompetente myndighed i det land, personen  

 arbejder i, om samtykke til forlængelse af udstationeringsperioden (  

blanket E 102 ).
51. Betingelserne for at blive betragtet som udsendt  

 efter artikel 14, stk. 1, litra a, er, at der er tale om lønnet  

 beskæftigelse, at personen er udsendt af en dansk arbejdsgiver,  

at den danske arbejdsgiver afholder lønudgiften under  

 udstationeringen, at personen er omfattet af lovgivningen om social  

 sikring i Danmark på tidspunktet for udstationeringen, og at  

 udstationeringen ikke overstiger 1 år.
Hvis arbejdet på grund af uforudselige  

 omstændigheder bliver af mere end 1 års varighed, kan perioden dog forlænges  

 med op til endnu 1 år, så den samlede periode bliver på 2 år.
52. Hvis det på forhånd er klart, at udstationeringen  

 vil vare mere end 1 år, kan Sikringsstyrelsen og den kompetente myndighed i  

 det land, personen skal arbejde i, indgå en såkaldt artikel 17-aftale  

 om, at personen fortsat skal være omfattet af dansk lovgivning i op til 3 år.  

 Efter Sikringsstyrelsens praksis indgås sådanne aftaler for udstationeringer  

 af op til 3 års varighed.
I tilfælde, hvor det efter påbegyndelsen af  

 udstationeringen viser sig, at arbejdet kommer til at vare ud over 1 år -  

 eller i forlængelsessituationen ud over 2 år - kan der også indgås en artikel  

 17-aftale.
Den samlede udstationeringsperiode kan dog heller ikke i disse  

 tilfælde overstige 3 år.
53. For nogle virksomheder er der indgået generelle  

 udstationeringsaftaler efter artikel 17. Det er således accepteret af  

 Sikringsstyrelsen og den kompetente myndighed i beskæftigelsesstaten, at  

 ansatte i den pågældende virksomhed er omfattet af dansk lovgivning i op til  

 3 år.
Der skal således ikke søges om godkendelse i beskæftigelsesstaten for  

 hver enkelt ansat.
Dog skal der altid foreligge en attesteret blanket E  

 101 .
 54. Vedrørende anvendelse af artikel 17-aftaler for  

 særlige persongrupper, henvises til pkt. 78-83.
 Personer, der er ansat ved international transport (artikel 14, stk.  

 2, litra a).
 55. Som ansat ved international transport anses  

 personer, der hører til det kørende, sejlende eller flyvende personel i en  

 virksomhed, der for egen eller andres regning foretager international  

 befordring af passagerer eller gods ad jernbane, landevej, luftvejen eller i  

 indenrigs skibsfart.
56. For disse personer gælder, at de som hovedregel er  

 omfattet af lovgivningen i den medlemsstat, hvor virksomheden har sit  

 hjemsted.
Hvis virksomheden har hjemsted i Danmark, er den ansatte derfor  

 omfattet af dansk lovgivning.
57. Undtaget herfra er dog personer, der er  

 beskæftiget i en filial eller en fast repræsentation, som den pågældende  

 virksomhed har i en anden medlemsstat.
Sådanne personer er omfattet af  

 lovgivningen i den medlemsstat, på hvis område den nævnte filial eller faste  

 repræsentation er beliggende.
Hvis filialen eller den faste repræsentation  

 ligger i Danmark, er den ansatte derfor omfattet af dansk lovgivning.
58. Undtaget er endvidere personer, der overvejende er  

 beskæftiget i den medlemsstat, hvor pågældende er bosat, selv om den  

 virksomhed, hvori pågældende er beskæftiget, hverken har sit hjemsted, filial  

 eller faste repræsentation i denne medlemsstat.
En person, der udøver over  

 halvdelen af sin faktiske beskæftigelse i bopælslandet, er således omfattet  

 af lovgivningen i dette land.
Hvis den ansatte i en sådan situation har bopæl  

 i Danmark, er pågældende omfattet af dansk lovgivning.
59. I de situationer, hvor en person er omfattet af  

 dansk lovgivning, kan pågældende bevare medlemskabet af den danske  

 arbejdsløshedskasse, ligesom en person kan optages i en dansk  

 arbejdsløshedskasse under arbejdet, hvis personen dokumenterer at være ansat  

 på de nævnte vilkår.
Der skal således ikke foreligge en blanket E 101.
 Personer, der er bosat i en medlemsstat, og som har lønnet  

 beskæftigelse i bopælsstaten og i en eller flere andre medlemsstater (artikel  

 14, stk. 2, litra b).
 60. En person, der er bosat i en medlemsstat, og som  

 har lønnet beskæftigelse i bopælsstaten og i en eller flere andre  

 medlemsstater, er omfattet af lovgivningen om social sikring i bopælsstaten,  

 jf. artikel 14, stk. 2, litra b, pkt. i). Det er en betingelse, at personen  

 udfører en del af arbejdet i bopælsstaten, hvilket vil sige, at personen  

 regelmæssigt skal være beskæftiget flere timer om ugen i bopælsstaten.
 61. En person, der bor i Danmark, og som arbejder både  

 i Danmark og f.eks. i Tyskland, er således omfattet af dansk lovgivning om  

 social sikring.
 62. En person, der er beskæftiget i flere virksomheder  

 eller hos flere arbejdsgivere, der har deres hjemsted eller bopæl på  

 forskellige medlemsstaters område, er ligeledes omfattet af socialsikringen i  

 bopælsstaten, selv om personen ikke er beskæftiget i bopælsstaten.
 63. En person, der bor i Danmark, og som f.eks.  

 arbejder dels for en norsk, dels for en svensk arbejdsgiver, er dermed  

 omfattet af dansk lovgivning, selv om personen ikke arbejder i Danmark.
 64. En person, der er beskæftiget i to eller flere  

 medlemsstater men ikke i den stat, pågældende bor i, er omfattet af  

 lovgivningen i den stat, hvor virksomheden har sit hjemsted.
 65. En person, der bor f.eks. i Sverige, og som  

 arbejder for en dansk arbejdsgiver i Danmark og Norge, er således omfattet af  

 dansk lovgivning.
66. I de situationer, hvor en person er omfattet af  

 dansk lovgivning, kan pågældende bevare medlemskabet af den danske  

 arbejdsløshedskasse, ligesom en person kan optages i en dansk  

 arbejdsløshedskasse under arbejdet.
Blanket E 101 anvendes som dokumentation  

 for, at personen er omfattet af dansk lovgivning, jf. artikel 11a, i  

 gennemførelsesforordningen.
Blanket E 101 gælder i hele  

 beskæftigelsesperioden.
 Tjenestegørende personale, der er lokalt ansat på diplomatiske  

 missioner (ambassader) og konsulater (artikel 16, stk. 1 og 2).
 67. Det tjenestegørende personale på ambassader eller  

 konsulater er omfattet af lovgivningen om social sikring i  

 beskæftigelsesstaten, jf. artikel 16, stk. 1. Hvis en person er statsborger i  

 den medlemsstat, den pågældende ambassade eller det pågældende konsulat  

 repræsenterer, kan pågældende dog vælge at være omfattet af  

 lovgivningen i denne stat, jf. artikel 16, stk. 2.
68. Retten til at vælge kan ifølge artikel 16, stk. 2,  

 udøves på ny ved udgangen af hvert kalenderår og har ikke tilbagevirkende  

 kraft.
Valget skal udøves første gang inden 3 måneder efter tiltrædelsen og  

 får virkning fra datoen for tiltrædelsen af den pågældende stilling.
Blanket  

 E 103 anvendes som dokumentation for, at personen er omfattet af dansk  

 lovgivning, jf. artikel 13, stk. 3, i gennemførelsesforordningen.
Pågældende  

 eller arbejdsgiveren skal anmode Sikringsstyrelsen om attesten.
69. Artikel 16, stk. 1 og 2, gælder kun for det lokalt  

 ansatte personale.
For så vidt angår danske diplomater, der er udsendt af den  

 danske administration, henvises til pkt. 39.
 70. Et medlem af en dansk arbejdsløshedskasse, der  

 arbejder på en dansk ambassade eller et dansk konsulat, kan bevare  

 medlemskabet af den danske arbejdsløshedskasse, hvis pågældende er dansk  

 statsborger, ligesom en person på samme betingelser kan optages i en dansk  

 arbejdsløshedskasse under arbejdet.
 71. Ret til at bevare medlemskabet af eller optagelse  

 i en dansk arbejdsløshedskasse under arbejdet er betinget af, at der  

 foreligger en blanket E 103 .
 72. Ret til at bevare medlemskabet af eller optagelse  

 i en dansk arbejdsløshedskasse gælder også for en person, der står i privat  

 tjeneste hos embedsmænd, der er knyttet til en dansk ambassade eller et dansk  

 konsulat, forudsat at pågældende er dansk statsborger.
 EUs hjælpepersonale (artikel 16, stk. 3).
73. Hjælpeansatte (auxiliary staff) ved EUs  

 institutioner, jf. pkt. 40, har efter artikel 16, stk. 3, mulighed for at  

vælge, om de vil være omfattet af lovgivningen om social sikring i den  

 medlemsstat, a. på hvis område de er beskæftiget, b. af hvis lovgivning de senest har været omfattet, eller c. hvor de er statsborgere 74. Retten til at vælge kan ifølge artikel 16, stk. 3,  

 udøves en gang og får virkning fra den pågældendes tiltrædelse af stillingen.  

 Blanket E 103 anvendes som dokumentation for, at personen er omfattet af  

 dansk lovgivning, jf. artikel 14, stk. 2, i gennemførelsesforordningen.  

 Pågældende eller arbejdsgiveren skal anmode Sikringsstyrelsen om attesten.
 75. Et medlem af en dansk arbejdsløshedskasse kan  

 bevare medlemskabet af arbejdsløshedskassen under arbejdet ved  

 EU-institutionen, ligesom en person kan optages i en dansk  

 arbejdsløshedskasse under arbejdet ved EU-institutionen.
 76. Ret til at bevare medlemskabet af eller optagelse  

 i en dansk arbejdsløshedskasse er betinget af, at der foreligger en  

blanket E 103 .
 77. For så vidt angår personer, der er  

 tjenestemandsansatte og midlertidigt ansatte ved EUs institutioner, henvises  

 til pkt. 87.
 Artikel 17-aftaler for særlige persongrupper.
 78. Der er indgået en særlig artikel 17-aftale mellem  

 Sikringsstyrelsen og de tyske myndigheder om, at elever fra erhvervsskolerne,  

 der som et led i uddannelsen skal i erhvervspraktik i Tyskland, under visse  

 betingelser kan forblive under dansk social sikring under opholdet i  

 Tyskland.
79. Aftalen gælder for elever efter lov om  

 erhvervsuddannelser, f.eks.
HHX og HTX samt lærlinge og elever i modul 2 i  

 landbrugets grunduddannelse.
 80. Betingelserne for at forblive under dansk social  

 sikring er, at eleven udsendes af erhvervsskolen, at  

 praktikperioden i Tyskland maksimalt er på 1 år, og endelig at de  

 tyske myndigheder - efter anmodning fra Sikringsstyrelsen - i hvert tilfælde  

 har godkendt udsendelsen.
 81. Blanket E 101 anvendes som dokumentation for, at  

 praktikanten er under dansk social sikring i praktikperioden.
 82. Artikel 17-aftalen indebærer, at en person har ret  

 til at bevare medlemskabet af en dansk arbejdsløshedskasse under  

 praktikopholdet i Tyskland, ligesom en person kan optages i en dansk  

 arbejdsløshedskasse i denne situation.
 83. Der er endvidere indgået generelle artikel  

 17-aftaler for ansatte ved Dansk Centralbibliotek for Sydslesvig, Dansk  

 Sundhedstjeneste for Sydslesvig og Sydslesvigs danske Ungdomsforeninger.  

 Aftalen omfatter danske statsborgere, der er ansat ved de pågældende  

 institutioner, og aftalerne gælder uden tidsbegrænsning fra de pågældendes  

 ansættelse, dog tidligst fra 1. april 1973.
Nationalt fastsatte undtagelser fra forordningens lovvalgsregler Særlige regler for personer, der ikke har ret til at blive  

 arbejdsløshedsforsikret i et andet EØS-land.
84. Et medlem af en dansk arbejdsløshedskasse, der  

 ikke har ret til at blive forsikret i beskæftigelseslandet, kan bevare  

 medlemskabet af den danske arbejdsløshedskasse, jf. reglerne herom i  

 EØS-bekendtgørelsen.
Dette kan f.eks. være tilfældet, hvis det arbejde,  

 medlemmet udfører, betragtes som selvstændig erhvervsvirksomhed efter  

 reglerne i det andet EØS-land, og der ikke i det pågældende land findes en  

 arbejdsløshedsforsikring for selvstændige.
Dette gælder også, hvis arbejdets  

 art eller omfang ikke berettiger til optagelse i det andet EØS-lands  

 arbejdsløshedsforsikringssystem, eller hvis medlemmet deltager i et  

 uddannelsesprogram eller lignende i det andet EØS-land.
85. Sådanne personer kan ligeledes optages i en dansk  

 arbejdsløshedskasse under arbejdet i det andet EØS-land.
Det er en  

 betingelse, at arbejdet kan anerkendes som lønarbejde efter danske regler.  

 Udøvelse af selvstændig erhvervsvirksomhed i et andet EØS-land kan  

ikke danne grundlag for optagelse i en dansk arbejdsløshedskasse for  

 selvstændige, idet optagelse i en dansk arbejdsløshedskasse for selvstændige  

 er betinget af, at den selvstændige erhvervsvirksomhed udøves i Danmark.
 86. Optagelse i en dansk arbejdsløshedskasse er  

 desuden betinget af, at pågældende umiddelbart før påbegyndelsen af arbejdet  

 har haft bopæl og ophold i Danmark, og at pågældende søger om optagelse  

 senest 1 år efter, at der er foretaget bopælsskift til udlandet.
87. Personer, der er tjenestemandsansatte (officials)  

 eller midlertidigt ansatte (temporary staff) ved EUs institutioner, jf. pkt.  

 40, er omfattet af EUs eget socialforsikringssystem og bliver derfor ikke  

 omfattet af landets offentlige forsikringssystem.
Disse personer kan derfor  

 optages i/bevare medlemskabet af den danske arbejdsløshedskasse, jf. pkt.  

 84-86.
88. Herudover kan en person, der har været  

 arbejdsløshedsforsikret i Danmark inden for de sidste 5 år, og som herefter  

 har været arbejdsløshedsforsikret i et andet EØS-land, genoptages i den  

 danske arbejdsløshedskasse uden at have bopæl i Danmark.
Dette gælder f.eks.,  

 hvis pågældende efter at have været omfattet af arbejdsløshedsforsikringen i  

 et andet EØS-land får andet arbejde, som ikke giver pågældende ret til at  

 være omfattet af arbejdsløshedsforsikringen der.
Det gælder også, hvis  

 pågældende påbegynder arbejde i et tredje EØS-land, hvor pågældende ikke har  

 ret til at blive forsikret, eller hvis personen påbegynder arbejde i et land  

 uden for EØS - dog ikke Færøerne.
 89. Genoptagelse kan kun finde sted, hvis kassen  

 modtager en skriftlig ansøgning herom inden 8 uger fra det tidspunkt, hvor  

 pågældende ikke længere er forsikret i det andet EØS-land.
90. Personen skal genoptages i den  

 arbejdsløshedskasse, der dækker det arbejde, pågældende udfører i det andet  

 land, eller i en tværfaglig arbejdsløshedskasse.
Personen kan dog vælge at  

 blive genoptaget i den arbejdsløshedskasse, pågældende tidligere har været  

 medlem af.
 91. Ret til bevarelse af medlemskabet af og  

 optagelse/genoptagelse i en dansk arbejdsløshedskasse forudsætter som  

 udgangspunkt, at der foreligger dokumentation fra  

 arbejdsløshedsforsikringsmyndigheden i det andet EØS-land for, at pågældende  

 ikke har ret til at blive arbejdsløshedsforsikret der.
 Særlige regler for personer, der søger arbejde i Danmark med en attest  

 E 303.
92. En person, der søger arbejde i Danmark med en  

 attest E 303, anses for at være arbejdsløshedsforsikret i det land, der har  

 udstedt attesten, i hele attestperioden.
Personen kan forblive omfattet af  

 arbejdsløshedsforsikringen i det attestudstedende land, selv om pågældende  

 får arbejde i Danmark.
 93. Personen skal senest 8 uger efter attestperiodens  

 udløb lade sig optage i en dansk arbejdsløshedskasse for at medregne  

 forsikringsperioderne fra det attestudstedende land.
 94. Arbejde, der ligger i en attestperiode eller efter  

 attestperiodens udløb, men før personen optages i den danske  

 arbejdsløshedskasse, kan anvendes til at opfylde det krav om arbejde, der  

 stilles for at medregne forsikringsperioder fra andre EØS-lande  

 (medregningskravet), jf. pkt. 113.
 Ret til efterløn for personer, der har været medlem af en dansk  

 arbejdsløshedskasse under arbejde i et andet EØS-land.
 95. En person, der efter reglerne i  

 EØS-bekendtgørelsen har været medlem af en dansk arbejdsløshedskasse under  

 arbejde i et andet EØS-land, kan medregne forsikringsperioden i den danske  

 arbejdsløshedskasse til opfyldelse af kravet om 20 års medlemskab inden for  

 de sidste 25 år, der som udgangspunkt er en betingelse for at få efterløn.
 96. Selvom personen har været medlem af en dansk  

 arbejdsløshedskasse under arbejde i et andet EØS-land, kan arbejdet som  

 hovedregel ikke medregnes til opfyldelse af det krav om arbejde, der stilles  

 som betingelse for ret til efterløn.
 97. I visse tilfælde sidestilles  

 beskæftigelsesperioder i et andet EØS-land dog med beskæftigelse i Danmark.  

 Dette gælder arbejde som udsendt for en dansk arbejdsgiver til et andet  

 EØS-land, arbejde på danske ambassader og konsulater i andre EØS-lande og  

 arbejde ved EUs institutioner, forudsat at personen har været medlem af en  

 dansk arbejdsløshedskasse under arbejdet i det andet EØS-land.
Artikel 67 - sammenlægning af forsikrings-  

 og 98. Artikel 67 i forordningen fastslår, at  

 forsikrings- og beskæftigelsesperioder fra et EØS-land skal medregnes i et  

 andet EØS-land, hvis erhvervelse, bevarelse eller generhvervelse af ret til  

 ydelser i dette EØS-land er betinget af, at der er tilbagelagt forsikrings-  

 og beskæftigelsesperioder ( sammenlægningsprincippet ).
 99. Artikel 67 omfatter kun arbejdstagere.  

 Forsikrings- og beskæftigelsesperioder, der er optjent som selvstændig  

 erhvervsdrivende i et EØS-land, kan således ikke medregnes i et andet  

 EØS-land.
 100. Medregning er som hovedregel betinget af, at  

 pågældende senest har tilbagelagt forsikrings- eller beskæftigelsesperioder  

 efter lovgivningen i den medlemsstat, hvor kravet om ydelser fremsættes.
 101. Denne betingelse fraviges i forhold til helt  

 ledige grænsearbejdere og andre arbejdstagere end grænsearbejdere, jf. pkt.  

 219.
102. Artikel 80 i gennemførelsesforordningen fastslår,  

 at anvendelsen af artikel 67 i forordningen er betinget af, at personen  

 fremlægger en attest om de forsikrings- og beskæftigelsesperioder, pågældende  

 har tilbagelagt som arbejdstager i det andet EØS-land ( attest E 301  

 ), samt alle sådanne supplerende oplysninger, som måtte være foreskrevet i  

 den lovgivning, som gælder for denne institution.
Kravet om fremlæggelse af  

 attest E 301 som betingelse for medregning kan dog fraviges, jf. pkt.  

 144-148.
 103. Hvis personen ikke har optjent ret til ydelser  

 alene på baggrund af forsikrings- og beskæftigelsesperioder i det EØS-land,  

 hvor pågældende senest har haft beskæftigelse, skal der indhentes en attest E  

 301 fra det land, hvor pågældende tidligere har været  

 arbejdsløshedsforsikret.
 104. Betingelserne for at medregne forsikrings- og  

 beskæftigelsesperioder fra et andet EØS-land er fastsat i  

 EØS-bekendtgørelsen.
 105. Herudover er der i bekendtgørelsen fastsat  

 særlige regler for medlemmer af danske arbejdsløshedskasser, der under  

 udøvelse af selvstændig virksomhed i et andet EØS-land har haft ret til at  

 bevare medlemskabet af arbejdsløshedskassen.
106. For disse medlemmer er det en forudsætning for  

 medregning, at virksomhedsudøvelsen vil kunne medregnes efter reglerne i  

 direktoratets bekendtgørelse om beskæftigelseskrav, dagpengeperiode og  

 aktivperiode.
Arbejdet vil også kunne medregnes, hvis det efter de danske  

 regler betragtes som lønmodtagerarbejde, og der foreligger dokumentation - i  

 form af lønsedler eller anden arbejdsgiverdokumentation - for omfanget af og  

 indkomsten fra det pågældende arbejde.
107. Direktoratet har fastsat regler om ret til  

 efterløn for medlemmer, der har haft forsikrings- og beskæftigelsesperioder i  

 udlandet.
Efter disse regler er der på visse betingelser mulighed for at  

 medregne forsikringsperioder fra andre EØS-lande til opfyldelse af de danske  

 regler for ret til efterløn.
 108. Beskæftigelsesperioder fra andre EØS-lande kan  

 kun i helt særlige tilfælde medregnes til opfyldelse af det krav om arbejde i  

 Danmark, der stilles som betingelse for at få efterløn, jf. pkt. 97.
 Medregning af forsikrings- og beskæftigelsesperioder.
109. I EØS-bekendtgørelsen er der fastsat betingelser  

 for, at medregning kan finde sted.
Betingelserne afhænger af, om pågældende  

 har været retmæssigt forsikret i Danmark inden for de sidste 5 år eller ej og  

 af, og om personen vælger at være fuldtids- eller deltidsforsikret, jf. pkt.  

 110,113,118 og 119.
 Særligt om personer, der ikke har været arbejdsløshedsforsikret i  

 Danmark inden for de sidste 5 år.
 110. Hvis personen på tidspunktet for ansøgning om  

 optagelse i den danske arbejdsløshedskasse ikke har været retmæssigt  

 arbejdsløshedsforsikret i Danmark inden for de sidste 5 år, stilles der krav  

 om arbejde efter arbejdsløshedsforsikringslovens § 41, som betingelse for  

 optagelse og krav om yderligere beskæftigelse som betingelse for medregning  

 af forsikringsperioder fra det andet EØS-land, jf. pkt 113. Bopælskravet i  

 arbejdsløshedsforsikringslovens § 41 fraviges dog, hvis pågældende har bopæl  

 i et andet EØS-land.
 111. For at kunne medregne dokumenterede  

 forsikringsperioder fra et andet EØS-land til opfyldelse af kravet om 1 års  

 medlemskab i arbejdsløshedsforsikringslovens § 53, skal personen have  

 påbegyndt beskæftigelse, og arbejdsløshedskassen skal have modtaget en  

 skriftlig ansøgning om optagelse inden 8 uger fra forsikringsdækningens ophør  

 i det andet EØS-land.
112. Medlemmet skal optages i en arbejdsløshedskasse,  

 der dækker det faglige område, pågældende er beskæftiget indenfor eller i en  

 tværfaglig arbejdsløshedskasse.
Optagelse kan ske som fuldtids- eller  

 deltidsforsikret.
113. Et medlem, der bliver fuldtidsforsikret, kan kun  

 medregne forsikringsperioder fra et andet EØS-land, hvis medlemmet opfylder  

 medregningskravet, hvilket vil sige, at medlemmet opnår arbejde i mindst 296  

 timer inden for 12 uger/3 måneder.
For et medlem, der bliver  

 deltidsforsikret, er medregningskravet mindst 148 timers arbejde inden for 12  

 uger/3 måneder.
For selvstændige erhvervsdrivende opfyldes medregningskravet  

 ved udøvelse af selvstændig erhvervsvirksomhed mere end midlertidigt og i  

 væsentligt omfang.
 114. Hvis 8-ugers-fristen for påbegyndelse af arbejde  

 og ansøgning om optagelse overskrides, kan forsikringsperioderne fra det  

 andet EØS-land ikke medregnes, og pågældende skal derfor nyoptages i den  

 danske arbejdsløshedskasse.
 115. Det betyder, at medlemmet tidligst opnår ret til  

 dagpenge efter 1 års medlemskab af arbejdsløshedskassen, jf.  

 arbejdsløshedsforsikringslovens § 53, stk. 1, forudsat at  

 arbejdsløshedsforsikringslovens øvrige betingelser for ret til dagpenge er  

 opfyldt.
116. Direktoratet kan blandt andet i tilfælde af  

 dokumenteret sygdom eller barselorlov forlænge 8-ugers-fristen for  

 påbegyndelse af arbejde og ansøgning om optagelse samt  

 12-ugers-/3-måneders-fristen for opfyldelse af kravet om arbejde.
Fristerne  

 løber videre, når personen er raskmeldt, eller barselorloven er udløbet.
117. Dokumenterede beskæftigelsesperioder fra det  

 andet EØS-land, der ligger i en forsikringsperiode, kan medregnes til  

 opfyldelse af beskæftigelseskravet i arbejdsløshedsforsikringslovens § 53,  

 også selv om 8-ugers-fristen overskrides.
Arbejdet skal kunne anerkendes  

 efter reglerne i direktoratets bekendtgørelse om beskæftigelseskrav,  

 dagpengeperiode og aktivperiode.
 Særligt om personer, der har været arbejdsløshedsforsikret i Danmark  

 inden for de sidste 5 år.
 118. I tilfælde, hvor personen på tidspunktet for  

 ansøgning om genoptagelse i den danske arbejdsløshedskasse har været  

 retmæssigt arbejdsløshedsforsikret i Danmark inden for de sidste 5 år,  

 stilles der ikke krav om arbejde efter arbejdsløshedsforsikringslovens § 41,  

 som betingelse for genoptagelse i arbejdsløshedskassen og medregning af  

 forsikringsperioder fra det andet EØS-land.
119. I denne situation er genoptagelse i  

 arbejdsløshedskassen og medregning af forsikringsperioder alene betinget af,  

 at pågældende har søgt om genoptagelse inden 5 år regnet fra det tidspunkt,  

 hvor pågældende senest har været arbejdsløshedsforsikret i Danmark og af, at  

 arbejdsløshedskassen har modtaget en skriftlig ansøgning om genoptagelse  

 inden 8 uger fra forsikringsdækningens ophør i det andet EØS-land.
Endvidere  

 skal bopælskravet være opfyldt.
120. Personen skal genoptages i en  

 arbejdsløshedskasse, der dækker det faglige område, pågældende har været  

 beskæftiget indenfor eller i en tværfaglig arbejdsløshedskasse.
Personen kan  

 dog vælge at blive genoptaget i den arbejdsløshedskasse, pågældende tidligere  

 har været medlem af.
121. Genoptagelse kan ske som fuldtids- eller  

 deltidsforsikret.
Genoptagelse i en arbejdsløshedskasse for selvstændige kan  

 kun ske som fuldtidsforsikret.
En person, der på baggrund af sit seneste  

 beskæftigelsesforhold i Danmark har været deltidsforsikret, skal genoptages  

 som fuldtidsforsikret, hvis pågældende umiddelbart inden sin tilbagevenden  

 til Danmark har haft beskæftigelse i et andet EØS-land i mere end 360/390  

 timer inden for 12 uger/3 måneder.
En sådan person skal ligeledes genoptages  

 som fuldtidsforsikret, hvis pågældende under arbejde i både Danmark og et  

 andet EØS-land har arbejdet i ovennævnte omfang.
En person, der på baggrund  

 af sit seneste beskæftigelsesforhold i Danmark har været fuldtidsforsikret,  

 kan genoptages med samme forsikringsstatus uanset arbejdets omfang i det  

 andet EØS-land.
122. Hvis 8-ugers-fristen overskrides, kan  

 forsikringsperioderne fra det andet EØS-land ikke medregnes, og pågældende  

 skal nyoptages i den danske arbejdsløshedskasse.
Det betyder, at personen  

 skal opfylde kravet om arbejde i arbejdsløshedsforsikringslovens § 41,  

 ligesom pågældende skal opfylde kravet om 1 års medlemskab i  

 arbejdsløshedsforsikringslovens § 53, stk. 1, før retten til dagpenge  

 indtræder.
Udbetaling af dagpenge forudsætter, at  

 arbejdsløshedsforsikringslovens øvrige betingelser herfor er opfyldt.
123. Direktoratet kan blandt andet i tilfælde af  

 dokumenteret sygdom eller barsel forlænge 8-ugers-fristen for ansøgning om  

 genoptagelse.
Fristen løber videre, når personen er raskmeldt, eller  

 barselorloven er udløbet.
 124. Dokumenterede beskæftigelsesperioder fra det  

 andet EØS-land, der ligger i en forsikringsperiode, kan medregnes til  

 opfyldelse af beskæftigelseskravet i arbejdsløshedsforsikringslovens § 53,  

 selv om 8-ugers-fristen overskrides.
 Konsekvenserne af at en person har været uretmæssigt forsikret.
125. Uretmæssig forsikring foreligger i form af  

 fejlforsikring og dobbeltforsikring.
Ved fejlforsikring forstås, at et medlem  

 fejlagtigt har været omfattet af arbejdsløshedsforsikringen i et EØS-land,  

 selv om pågældende ifølge lovvalgsreglerne skulle have været omfattet af  

 arbejdsløshedsforsikringen i et andet EØS-land.
Ved dobbeltforsikring  

 forstås, at et medlem har været forsikret i 2 EØS-lande på samme tid.
126. Ved afklaringen af medlems- og dagpengeretten for  

 en person, der har arbejdet i et andet EØS-land, skal kassen undersøge, om  

 der har været perioder med fejl- og/eller dobbeltforsikring.
Konsekvenserne  

 af eventuelle fejl- og/eller dobbeltforsikringsperioder er afhængig af  

 periodernes længde.
 Vedrørende fejlforsikring:
 127. Fejlforsikringsperioder og arbejde i sådanne  

 perioder kan ikke medregnes til opfyldelse af arbejdsløshedsforsikringslovens  

 § 53.
128. Hvis et medlem ikke har været retmæssigt  

 forsikret i Danmark inden for de sidste 5 år regnet fra tidspunktet for  

 ophøret af den seneste fejlforsikringsperiode, skal den uretmæssige  

 forsikringsperiode annulleres, og kontingentet tilbagebetales.
Som følge  

 heraf skal pågældende optages som nyt medlem af arbejdsløshedskassen, jf.  

 arbejdsløshedsforsikringslovens § 41.
 129. Har medlemmet efter den seneste  

 fejlforsikringsperiode været retmæssigt forsikret i et andet EØS-land, vil  

 denne forsikringsperiode kunne medregnes til opfyldelse af  

 arbejdsløshedsforsikringslovens § 53, stk. 1, hvis betingelserne herfor er  

 opfyldt, jf. pkt. 111, 113, og 139.
130. Hvis et medlem har været retmæssigt forsikret i  

 Danmark inden for de sidste 5 år, fortsætter medlemskabet uden ansøgning fra  

 tidspunktet for ophøret af den seneste periode med fejlforsikring.
Perioder  

 med fejlforsikring skal dog annulleres, og kontingentet tilbagebetales, hvis  

 fejlforsikringsperioderne sammenlagt overstiger 3 måneder inden for 12  

 måneder.
Som følge af annullationen skal arbejdsløshedsforsikringslovens §  

 53, stk. 1 opfyldes på ny fra det tidspunkt, hvor medlemskabet igen er  

 retmæssigt.
 131. Hvis medlemmet efter den sidste periode med  

 fejlforsikring har været retmæssigt forsikret i et andet EØS-land, vil  

 forsikringsperioden kunne medregnes til opfyldelse af § 53, stk. 1, hvis  

 betingelserne herfor er opfyldt, jf. pkt. 119 og 139.
132. Hvis fejlforsikringsperioderne sammenlagt ikke  

 overstiger 3 måneder inden for 12 måneder, skal medlemskabet ikke annulleres.  

 Medlemmet skal dog være medlem af arbejdsløshedskassen i en periode, der  

 svarer til fejlforsikringsperioden regnet fra det tidspunkt, hvor  

 medlemskabet igen er retmæssigt.
Herudover skal der foreligge 1 års  

 medlemskab, for at arbejdsløshedsforsikringslovens § 53, stk. 1, kan anses  

 for opfyldt.
 133. I tilfælde, hvor en person har været  

 fejlforsikret i et andet EØS-land under arbejde i Danmark, er personen  

 stillet på samme måde som en person, der har været fejlforsikret i Danmark.  

 Kravet om 1 års medlemskab regnes i disse tilfælde fra optagelsen i den  

 danske arbejdsløshedskasse.
 Vedrørende dobbeltforsikring:
134. Medlemskabet af en dansk arbejdsløshedskasse  

 annulleres i perioder, hvor medlemmet samtidig retmæssigt har været forsikret  

 i et andet EØS-land.
Medlemskabet af den danske arbejdsløshedskasse  

 fortsætter uden ansøgning fra ophøret af den seneste  

 dobbeltforsikringsperiode.
 135. Hvis et medlem ikke har været retmæssigt  

 forsikret i Danmark inden for de sidste 5 år, anses medlemskabet igen for  

 retmæssigt fra det tidspunkt, hvor medlemmet påbegynder arbejde i Danmark.  

 For at forsikringsperioden fra det andet EØS-land kan medregnes, skal  

 medlemmet dog påbegynde arbejde inden 8 uger fra forsikringsdækningens ophør  

 i det andet EØS-land, ligesom det er en betingelse for medregning, at  

 arbejdet har et omfang, der svarer til det i pkt. 113 nævnte.
136. Hvis et medlem har været retmæssigt forsikret i  

 Danmark inden for de sidste 5 år, anses medlemskabet af den danske  

 arbejdsløshedskasse igen for retmæssigt fra ophøret af den seneste  

 dobbeltforsikringsperiode.
Forsikrings- og beskæftigelsesperioder fra det  

 andet EØS-land kan medregnes.
 137. En person, der under arbejde i Danmark har været  

 medlem af en dansk arbejdsløshedskasse og samtidig har været forsikret i et  

 andet EØS-land, må rette henvendelse til dette lands myndigheder for at høre,  

 om indbetalte bidrag kan tilbagebetales.
 Fravigelse af kravet om 1 års medlemskab i  

 arbejdsløshedsforsikringslovens § 53, stk. 1.
138. Ifølge arbejdsløshedsforsikringslovens § 53, stk.  

 1, stilles der krav om 1 års uafbrudt medlemskab som betingelse for  

 udbetaling af dagpenge.
Dette krav fraviges imidlertid i relation til  

 medregning af forsikringsperioder efter artikel 67 i forordningen.
 139. Afbrydelser i forsikringsdækningen i forbindelse  

 med overgangen fra det danske arbejdsløshedsforsikringssystem til  

 arbejdsløshedsforsikringssystemet i et andet EØS-land og afbrydelser i  

 forsikringsdækningen i et andet EØS-land accepteres, hvis afbrydelserne ikke  

 overstiger sammenlagt 8 uger inden for 12 måneder.
 140. Ved overgang fra  

 arbejdsløshedsforsikringssystemet i et andet EØS-land til en dansk  

 arbejdsløshedskasse accepteres herudover, at personen er uden  

 forsikringsdækning i op til 8 uger, jf. pkt. 111 og 119.
 141. Hvis afbrydelserne i forsikringsdækningen således  

 ikke overstiger i alt 2 x 8 uger , vil også de forsikringsperioder,  

 der ligger forud for afbrydelserne, kunne medregnes til opfyldelse af kravet  

 om 1 års medlemskab i arbejdsløshedsforsikringslovens § 53, stk. 1. De  

 perioder, hvor personen er uden forsikringsdækning, kan dog ikke medregnes  

 til opfyldelse af kravet om 1 års medlemskab.
Hvilke forsikrings- og beskæftigelsesperioder kan medregnes ? 142. Som udgangspunkt kan alene de forsikrings- og  

 beskæftigelsesperioder eller perioder, der ligestilles hermed, som er  

 bekræftet på en attest E 301, medregnes til opfyldelse af kravet om 1 års  

 medlemskab og beskæftigelseskravet i arbejdsløshedsforsikringslovens § 53.
143. Perioder, hvor der er udbetalt  

 arbejdsløshedsydelser i et andet EØS-land, og som bekræftes på attest E 301  

 under dennes punkt 7 eller i form af anden dokumentation, betragtes som  

 forsikringsperioder og vil derfor også kunne medregnes.
Tilsvarende gælder,  

 hvis der foreligger en attest E 303.
 Udbetaling af dagpenge i tilfælde, hvor attest E 301 ikke  

 foreligger.
 144. Der kan på visse betingelser udbetales dagpenge,  

 når der er søgt om en attest E 301, men denne endnu ikke foreligger.
145. Hvis det af arbejdsgiverdokumentation, f.eks.  

 lønsedler, utvetydigt fremgår, at personen har arbejdet og været  

 omfattet af arbejdsløshedsforsikringen i det andet EØS-land, og at der ikke  

 har været afbrydelser i forsikringsperioderne på mere end sammenlagt 8 uger  

 inden for 12 måneder, vil kassen kunne udbetale dagpenge i op til 2 måneder,  

 selv om attest E 301 ikke foreligger.
Det er en betingelse for udbetaling, at  

 personen har søgt om optagelse i arbejdsløshedskassen inden 8 uger fra  

 forsikringsdækningens ophør i det andet EØS-land, og at der er søgt om en  

 attest E 301.
 146. Medlemmet skal underskrive en erklæring om  

 eventuel efterregulering, i tilfælde af at det efterfølgende viser sig, at  

 forudsætningerne for udbetaling ikke har været til stede.
 147. Hvis attest E 301 stadig ikke foreligger, når der  

 er udbetalt dagpenge for de første 2 måneder, skal arbejdsløshedskassen rette  

 henvendelse til direktoratet for at få tilladelse til fortsat at udbetale  

 dagpenge på baggrund af den foreliggende arbejdsgiverdokumentation og  

 medlemmets erklæring.
 148. Et medlem, der endnu ikke har fået udstedt en  

 attest E 301, vil på samme betingelser kunne få udstedt en attest E 303 til  

 brug for arbejdssøgning i et andet EØS-land.
 Medregning af forsikrings- og beskæftigelsesperioder fra et andet  

 EØS-land i tilfælde af slettelse på grund af svig eller kontingentrestance  

 før udrejsen til eller under opholdet i det andet EØS-land.
 149. En person, der slettes som medlem af en dansk  

 arbejdsløshedskasse som følge af kontingentrestance eller svig, skal opfylde  

 arbejdsløshedsforsikringslovens § 41 for på ny at blive medlem.
 150. Ved genoptagelse efter svigsslettelse stilles der  

 som yderligere betingelse, at de med urette modtagne ydelser fra kassen med  

 tillæg af renter og omkostninger fuldt ud er tilbagebetalt, eller at der er  

 indgået skriftligt forlig med kassen om tilbagebetaling af gælden, inklusive  

 renter og omkostninger, jf. direktoratets bekendtgørelse om genoptagelse som  

 nyt medlem af en arbejdsløshedskasse efter slettelse på grund af svig m.v.
 151. Imidlertid fraviges kravet om arbejde som  

 betingelse for optagelse for personer, der har været forsikret i Danmark  

 inden for de sidste 5 år, jf. pkt. 118. Kravet fraviges endvidere for  

 grænsearbejdere, jf. pkt. 219.
 152. En person, der før udrejsen eller under ophold i  

 et andet EØS-land, bliver slettet som medlem af en dansk arbejdsløshedskasse,  

 kan medregne forsikringsperioder fra det andet EØS-land, hvis betingelserne  

 herfor i EØS-bekendtgørelsen er opfyldt.
 153. Hvis personen er slettet på grund af svig, er  

 medregning af forsikringsperioder fra det andet EØS-land endvidere betinget  

 af, at personen senest ved udløbet af 8-ugers-fristen for  

 optagelse/genoptagelse, jf. pkt. 111 og 119, har tilbagebetalt sin gæld til  

 arbejdsløshedskassen eller skriftligt har indgået forlig om tilbagebetaling.
 154. Beskæftigelse i en forsikringsperiode, der ligger  

 forud for optagelsen/genoptagelsen i den danske arbejdsløshedskasse, kan  

 medregnes til opfyldelse af beskæftigelseskravet i  

 arbejdsløshedsforsikringslovens § 53, jf. direktoratets bekendtgørelse om  

 beskæftigelseskrav, dagpengeperiode og aktivperiode.
Artikel 68 - beregning af ydelser 155. Det fremgår af artikel 68 i forordningen, at hvor  

 lovgivningen i en medlemsstat bestemmer, at ydelserne beregnes på grundlag af  

 størrelsen af den tidligere løn, skal den løn, pågældende har modtaget under  

 sin seneste beskæftigelse på denne stats område, benyttes som grundlag.
 156. Hvis den seneste beskæftigelse på denne stats  

 område ikke har varet mindst 4 uger, beregnes ydelserne på grundlag af den  

 løn, der på den arbejdsløses bopæls- eller opholdssted sædvanligt ydes for en  

 beskæftigelse, der svarer til eller kan sammenlignes med den, medlemmet  

 senest har udøvet på en anden medlemsstats område.
 157. De nærmere regler om beregning af ydelser er  

 fastsat i direktoratets bekendtgørelse om fremgangsmåden ved beregning af  

 arbejdsfortjenesten for lønmodtagere.
Artikel 69 - bevarelse af dagpengeretten  

 under arbejdssøgning i et 158. Artikel 69, stk. 1, i forordningen fastslår, at  

 en helt arbejdsløs arbejdstager eller selvstændig erhvervsdrivende, der  

 opfylder betingelserne for ret til ydelser i en medlemsstat, og som rejser  

 til en eller flere andre medlemsstater for at søge beskæftigelse der, på  

 visse betingelser bevarer sin ret til disse ydelser (  

eksportabilitetsprincippet ).
 159. Artikel 69, stk. 1, litra a, fastslår, at den  

 arbejdsløse før sin afrejse skal have været tilmeldt som arbejdssøgende og  

 have stået til rådighed for arbejdsformidlingen i mindst 4 uger efter, at  

 pågældende blev arbejdsløs ( 4-ugers-perioden ). Der kan dog gives  

 samtykke til, at pågældende kan rejse inden udløbet af denne frist.
 160. Artikel 83 i gennemførelsesforordningen fastslår,  

 at personen for at bevare sin ret til ydelser skal fremlægge en attest med  

 bekræftelse af, at pågældende har ret til ydelser i perioden ( attest E  

 303 ).
 161. Artikel 83, stk. 2, i gennemførelsesforordningen  

 fastslår, at en arbejdsløs, der agter at rejse til en anden medlemsstat for  

 at søge beskæftigelse der, skal anmode om at få udstedt en attest E 303 før  

 sin afrejse.
 Artikel 69, stk. 1 (helt arbejdsløs i 4-ugers-perioden og med ret til  

 ydelser).
162. Begrebet »helt arbejdsløs« betyder, at  

 alt arbejde, uanset omfanget heraf, afbryder 4-ugers-perioden, og at en ny  

 4-ugers-periode med fuld arbejdsløshed må påbegyndes, inden attest E 303 kan  

 udstedes.
Tilsvarende gælder i tilfælde af sygdom af sammenlagt mere end 3  

 dages varighed.
Barns sygdom indgår i de 3 dage.
 163. Medlemmet må herudover hverken holde ferie i  

 4-ugers-perioden eller kombinere afrejsen med afholdelse af ferie, ligesom  

 medlemmet heller ikke må afholde ferie i attestperioden.
 164. Det er en betingelse for at bevare retten til  

 ydelser, at en helt arbejdsløs person før afrejsen har været tilmeldt som  

 arbejdssøgende og har stået til rådighed i mindst 4 uger efter, at pågældende  

 blev arbejdsløs.
 165. Dette betyder, at medlemmet i de 4 uger, der  

 ligger umiddelbart forud for den afrejsedato, medlemmet har oplyst på sin  

 ansøgning, skal søge arbejde og skal kunne overtage formidlet arbejde, tilbud  

 mv.
 166. Perioder, hvor et medlem deltager i tilbud,  

 hvorunder medlemmet er underlagt en passiv rådighedsforpligtelse, kan ikke  

 medgå til opfyldelse af kravet om 4 ugers ledighed forud for afrejsen.
 167. 4-ugers-perioden kan derimod afvikles i en  

 periode, hvor medlemmet ikke har ret til dagpenge, fordi medlemmet har  

 afslået eller er ophørt med et arbejde på grund af en forestående aktivitet  

 (»mellemperiode«), jf. direktoratets bekendtgørelse om rådighed og  

 selvforskyldt ledighed (rådighedsbekendtgørelsen). Medlemmet skal i perioden  

 have været tilmeldt Arbejdsformidlingen som ledig, jf. dog pkt. 173.
 168. 4-ugers-perioden kan ligeledes afvikles  

 sideløbende med afviklingen af en effektiv karantæne som følge af  

 selvforskyldt ledighed.
 169. 4-ugers-perioden kan også afvikles i en  

 fritstillingsperiode, hvis medlemmet har været tilmeldt Arbejdsformidlingen  

 som ledig i mindst 4 uger umiddelbart før afrejsen.
 170. 4-ugers-perioden kan endelig afvikles i  

 karensperioden, jf. arbejdsløshedsforsikringslovens § 54, hvis pågældende har  

 været tilmeldt Arbejdsformidlingen som ledig i mindst 4 uger umiddelbart før  

 afrejsen.
 171. Hvis et medlem rejser før den dato, der på  

 ansøgningsskemaet er anført som afrejsedato, vil der ikke kunne udstedes en  

 attest E 303. Hvis attesten allerede er udstedt, vil den blive tilbagekaldt.  

 Det skyldes, at pågældende så ikke har stået til rådighed i de sidste 4 uger  

 umiddelbart før den oplyste afrejsedato.
172. Hvis medlemmet ønsker at rejse en lørdag eller en  

 søndag, vil attesten blive udstedt fra den førstkommende mandag, da  

 udbetaling af dagpenge er baseret på en 5-dages-uge.
Medlemmet vil i denne  

 situation være berettiget til at rejse lørdag eller søndag, selv om attesten  

 først løber fra om mandagen.
 Undtagelser fra 4-ugers-reglen.
 173. Hvis der foreligger en gyldig grund til et  

 arbejdsophør, fordi medlemmets opsigelse er sket i tilknytning til, at  

 medlemmet skal flytte med ægtefællen/samleveren i forbindelse med, at denne  

 har overtaget varigt arbejde eller påbegyndt uddannelse af mindst 18 måneders  

 varighed i et andet EØS-land, kan direktoratet give tilladelse til, at  

 medlemmet rejser uden at have tilmeldt sig/stået tilmeldt Arbejdsformidlingen  

 i samtlige 4 uger.
 174. Hvis der ikke foreligger et arbejdsophør, kan  

 direktoratet endvidere give tilladelse til, at et medlem rejser, inden  

 pågældende har stået tilmeldt Arbejdsformidlingen i samtlige 4 uger, hvis  

 pågældende har en tilknytning til det land, pågældende rejser til.
 175. Med tilknytning menes, at medlemmet er  

 statsborger i det land, pågældende skal rejse til, eller at medlemmet skal  

 flytte med sin ægtefælle/samlever i forbindelse med, at denne har overtaget  

 varigt arbejde eller påbegyndt uddannelse af mindst 18 måneders varighed.
 176. Hvis der foreligger dokumentation for, at  

 medlemmet skal til en ansættelsessamtale i det andet EØS-land, vil der  

 endvidere kunne gives tilladelse til, at medlemmet rejser, selv om pågældende  

 ikke har stået tilmeldt Arbejdsformidlingen i samtlige 4 uger.
 177. I den periode, hvor medlemmet står tilmeldt  

 Arbejdsformidlingen, jf. pkt. 174-176, skal medlemmet være helt arbejdsløs,  

 jf. pkt. 162-163.
178. Begrebet »ret til ydelser« betyder, at  

 medlemmet på afrejsetidspunktet skal opfylde kravet til medlemsanciennitet og  

 beskæftigelseskravet.
Endvidere skal medlemmet være til rådighed for det  

 danske arbejdsmarked, herunder være tilmeldt Arbejdsformidlingen, jf. dog  

 pkt. 173.
 179. En mellemperiode, jf. pkt. 167, der skyldes, at  

 medlemmet har afslået eller opsagt arbejde for at rejse til udlandet, er ikke  

 til hinder for, at der udstedes en attest E 303.
180. En effektiv karantæne, der er pålagt som følge af  

 selvforskyldt ledighed, er heller ikke til hinder for, at der udstedes en  

 attest E 303. En pålagt karantæne betyder dog, at der ikke kan udbetales  

 dagpenge i henhold til attesten i et antal timer, der svarer til den del af  

 karantænen, der ikke måtte være afviklet på afrejsetidspunktet.
Tilsvarende  

 gælder, hvis et medlem ikke har afspadseret overskydende timer på  

 afrejsetidspunktet.
 Artikel 69, stk. 1, litra b, 1. pkt. (kontrol) og  

 gennemførelsesforordningens artikel 83, stk. 3 (rådighed).
 181. Ifølge førstnævnte bestemmelse skal medlemmet  

 tilmelde sig som arbejdssøgende ved arbejdsformidlingen i hver af de  

 medlemsstater, pågældende rejser til og underkaste sig kontrollen der.  

 Medlemmet skal således følge de kontrolforanstaltninger, der gælder efter det  

 andet EØS-lands lovgivning.
 182. Ifølge gennemførelsesforordningens artikel 83,  

 stk. 3, skal medlemmet derimod stå til rådighed for arbejdsmarkedet i det  

 andet EØS-land efter de regler, der er fastsat i rådighedsbekendtgørelsen.
183. Hvis medlemmet f.eks. påbegynder et kursus, skal  

 myndigheden i det andet EØS- land standse udbetalingen af dagpenge og  

 herefter høre direktoratet, om der kan udbetales dagpenge til pågældende  

 under deltagelse i kurset.
Tilsvarende gælder, hvis medlemmet f.eks. får  

 arbejde i det andet EØS-land.
Hvis medlemmet ikke har fået  

 fuldtidsbeskæftigelse og ikke er blevet omfattet af  

 arbejdsløshedsforsikringen i det andet EØS-land, oplyser direktoratet, om der  

 kan udbetales supplerende dagpenge og i bekræftende fald med hvilket beløb.
 184. Medlemmet skal dog som udgangspunkt være omfattet  

 af arbejdsløshedsforsikringen i det andet EØS-land, hvis arbejdets art og  

 omfang berettiger hertil, jf. pkt. 20.
 Artikel 69, stk. 1, litra b, 2. pkt. (7-dages-fristen).
 185. Ifølge denne bestemmelse har medlemmet en frist  

 på 7 dage fra det tidspunkt, hvor pågældende ophørte med at stå til rådighed  

 for arbejdsformidlingen i den stat, personen rejste fra, til at tilmelde sig  

 arbejdsformidlingen i det andet EØS-land.
 186. En forudsætning for at modtage dagpenge i det  

 andet EØS-land i hele attestperioden er, at medlemmet inden 7 dage tilmelder  

 sig som arbejdssøgende i den medlemsstat, pågældende rejser til, og  

 underkaster sig kontrollen i det pågældende land ( 7-dages-fristen ).
 187. Hvis medlemmet tilmelder sig efter udløbet af  

 7-dages-fristen, vil der kun blive udbetalt dagpenge fra tilmeldingsdagen.
 188. 7-dages-fristen for tilmelding kan kun forlænges,  

 hvis der foreligger særlige omstændigheder, der har gjort, at pågældende ikke  

 kunne tilmelde sig inden fristens udløb, f.eks. administrative problemer i  

 det andet EØS-land eller arbejdsformidlingskontorets lukning som følge af  

 helligdage.
 Artikel 69, stk. 1, litra c, (attestperioden).
189. Ifølge denne bestemmelse bevares retten til  

 ydelser i højst 3 måneder.
Medlemmet kan dog ikke modtage ydelser udover det  

 tidspunkt, hvor retten til ydelser ophører i det land, personen er rejst fra.
190. Hvis medlemmet bliver syg under arbejdssøgningen  

 i det andet EØS-land, har pågældende ret til sygehjælp i den periode, hvor  

 attesten løber.
Ret til sygehjælp dokumenteres ved en blanket E 119 ,  

 der er udstedt af bopælskommunen, i Københavns Kommune Sundhedsdirektoratet.
 Artikel 69, stk. 2 ( tilbagevenden til Danmark).
191. Ifølge denne bestemmelse har medlemmet - ved  

 tilbagevenden inden attestperiodens udløb - fortsat ret til ydelser.
Såfremt  

 pågældende ikke vender tilbage til den kompetente stat inden udløbet af  

 attesten, mister pågældende enhver ret til ydelser efter denne stats  

 lovgivning.
Fristen for tilbagevenden kan dog i undtagelsestilfælde  

 forlænges, jf. pkt. 197.
 192. Et medlem anses for at være vendt tilbage den  

 dato, pågældende har tilmeldt sig Arbejdsformidlingen, idet fortsat ret til  

 ydelser er betinget af, at pågældende har tilmeldt sig Arbejdsformidlingen,  

 inden attest E 303 udløber.
193. Hvis medlemmet vender tilbage til Danmark og  

 tilmelder sig Arbejdsformidlingen inden udløbet af attestperioden, har  

 pågældende ret til dagpenge, hvis de almindelige betingelser herfor er  

 opfyldt.
Hvis sidste dag i attestperioden er en lørdag eller en  

 søgnehelligdag, anses tilmelding til Arbejdsformidlingen den førstkommende  

 hverdag for rettidig.
Medlemmet kan dog først få udbetalt dagpenge i Danmark  

 fra tilmeldingsdatoen.
 194. I det tidsrum, der måtte ligge mellem afmeldingen  

 i det andet EØS-land og tilmeldingen i Danmark, kan der ikke udbetales  

 dagpenge.
195. Der gælder ikke nogen 7-dages-frist for  

 tilmelding til Arbejdsformidlingen i Danmark efter udløbet af attest E 303.  

 Medlemmet skal således tilmelde sig Arbejdsformidlingen i Danmark senest den  

 sidste dag i attestperioden for fortsat at være berettiget til dagpenge 196. Hvis medlemmet ikke har tilmeldt sig  

 Arbejdsformidlingen i Danmark senest den sidste dag i attestperioden, mister  

 medlemmet retten til dagpenge.
Medlemmet kan først få dagpenge, når  

 pågældende har haft beskæftigelse i et omfang, der for fuldtidsforsikrede  

 udgør mindst 296 timer inden for 12 uger/3 måneder.
For deltidsforsikrede  

 kræves mindst 148 timer inden for 12 uger/3 måneder.
For selvstændige  

 erhvervsdrivende kræves udøvelse af selvstændig virksomhed mere end  

 midlertidigt og i væsentligt omfang.
Beskæftigelsen skal udføres i Danmark.
197. Direktoratet kan forlænge fristen for  

 tilbagevenden f.eks. i tilfælde af dokumenteret sygdom eller force majeure i  

 umiddelbar tilknytning til attestperiodens udløb.
Fristen for tilbagevenden  

 kan ligeledes forlænges, hvis der foreligger dokumentation for, at pågældende  

 skal til ansættelsessamtale i det andet EØS-land eller dokumentation for, at  

 pågældende afventer resultatet af en ansættelsessamtale.
I disse tilfælde  

 forlænges fristen for tilbagevenden med 4 uger.
 198. Selv om fristen for tilbagevenden forlænges, kan  

 der ikke udbetales dagpenge for de dage, pågældende har opholdt sig i det  

 andet EØS-land ud over attestperioden.
 199. Som udgangspunkt forlænges fristen kun, hvis  

 medlemmet har søgt herom inden udløbet af attesten.
 200. Fristen for tilbagevenden kan ikke forlænges,  

 hvis medlemmet udskyder sin hjemrejse, f.eks. fordi pågældende afventer  

 udbetaling af dagpenge i det andet EØS-land, eller fordi pågældende ønsker at  

 opholde sig i det andet EØS-land for egen regning.
 201. Kravet om arbejde, jf. pkt. 196, bortfalder, hvis  

 et medlem på baggrund af arbejde er blevet omfattet af  

 arbejdsløshedsforsikringssystemet i et andet EØS-land.
 Artikel 69, stk. 3 (ny attest).
 202. Ifølge denne bestemmelse stilles der krav om  

 beskæftigelse, hvis personen på ny ønsker at benytte en attest E 303 under  

 arbejdssøgning i et andet EØS-land.
 203. En attest E 303 anses for benyttet , når  

 medlemmet har tilmeldt sig arbejdsformidlingen i det andet EØS-land.
204. Et medlem, der tidligere har benyttet en attest,  

 kan kun få udstedt en ny attest, hvis pågældende har haft arbejde i et  

 omfang, der svarer til det i pkt. 196 nævnte.
Beskæftigelsen kan udføres i  

 Danmark eller i udlandet.
Beskæftigelsen skal være udført i en  

 forsikringsperiode.
 Udstedelse af attest E 303 og konsekvenserne heraf i relation til  

 udbetaling af dagpenge i Danmark.
205. Ved ansøgning om en attest E 303 skal der  

 udfyldes 3 skemaer af henholdsvis medlemmet, arbejdsløshedskassen og  

 Arbejdsformidlingen.
Hvis medlemmet ønsker at søge arbejde i flere EØS-lande  

 inden for attestperioden, skal medlemmet på sin ansøgning oplyse de nøjagtige  

 datoer for, hvornår medlemmet vil påbegynde arbejdssøgning i de enkelte  

 lande.
Direktoratet kan først udstede en attest E 303, når de 3 skemaer  

 foreligger.
Hvis der er tale om arbejdssøgning i flere EØS-lande, vil der  

 blive udstedt en attest til hvert land.
 206. Det er en betingelse for udstedelse af attesten,  

 at medlemmet søger om attesten inden afrejsen , jf. pkt. 161.  

 Ansøgningen skal således være arbejdsløshedskassen eller direktoratet i hænde  

 før afrejsen.
207. Direktoratet skal have modtaget ansøgningen  

 senest 6 uger før afrejsedatoen for, at direktoratet kan udstede attesten før  

 medlemmets afrejse.
Hvis skemaerne indsendes senere, vil attesten ikke kunne  

 udstedes rettidigt.
Dette kan få alvorlige konsekvenser for medlemmet, idet  

 erfaringerne viser, at medlemmet ofte ikke kan blive tilmeldt  

 Arbejdsformidlingen uden at fremvise en attest E 303 og derfor heller ikke  

 kan få udbetalt dagpenge i det andet EØS-land.
208. Medlemmet og arbejdsløshedskassen har pligt til  

 straks at underrette direktoratet om alle ændringer i medlemmets forhold, der  

 indtræffer efter, at ansøgningsskemaerne er blevet indsendt, og som kan ændre  

 grundlaget for udstedelse af attesten, f.eks. ændret afrejsedato, arbejde,  

 sygdom, nye skatteoplysninger, kontingentrestance m.v.
Herudover skal  

 direktoratet straks underrettes om eventuelle ændringer, efter attesten er  

 udstedt, som kan påvirke medlemmets ret til dagpenge.
209. Hvis et medlem efter udstedelsen af en attest E  

 303 ønsker at ændre afrejsedatoen, betragtes dette som en ansøgning om en ny  

 attest med en ny afrejsedato.
Udstedelse af den nye attest er herefter  

 afhængig af, at medlemmet opfylder betingelserne på ny.
210. Af attesten fremgår, i hvilket tidsrum medlemmet  

 har ret til dagpenge.
Dagpengene udbetales med den samme sats, som anvendes  

 ved udbetaling af dagpenge til medlemmet i Danmark.
Direktoratet fratrækker  

 og indbetaler skat af beløbet.
Attesten angiver således et nettobeløb.
211. Der kan ikke udbetales dagpenge i Danmark efter  

 den dato, der er anført som afrejsedato på attesten, da medlemmet fra denne  

 dato ikke længere står til rådighed for det danske arbejdsmarked.
Da  

 medlemmet er berettiget til dagpenge i det andet EØS-land fra attestens 1.  

 dag, hvis pågældende tilmelder sig Arbejdsformidlingen inden 7 dage fra  

 attestens startdato, virker udstedelsen af attesten således begrænsende for  

 dagpengeretten i Danmark.
 Artikel 70 - udbetaling af ydelser og refusion.
 212. Artikel 70 i forordningen omhandler udbetaling af  

 ydelser efter forordningens artikel 69 og spørgsmål om refusion af udbetalte  

 ydelser.
213. Det fremgår af artikel 70, at ydelserne efter  

 artikel 69 udbetales af institutionen i hver af de stater, hvor den  

 arbejdsløse søger beskæftigelse.
Videre fremgår det, at det påhviler den  

 medlemsstat, hvis lovgivning arbejdstageren eller den selvstændige  

 erhvervsdrivende har været omfattet af under sin seneste beskæftigelse, at  

 refundere disse ydelser.
Refusionerne gennemføres mod dokumentation af de  

 faktiske udgifter eller på grundlag af fikserede beløb.
214. Artikel 70 åbner mulighed for, at to eller flere  

 medlemsstater kan aftale andre refusions- eller betalingsregler eller give  

 afkald på refusion.
Danmark har indgået aftaler om afkald på refusion med  

 Finland, Frankrig, Holland, Irland, Island, Luxembourg, Norge, Sverige og  

 Tyskland.
Artikel 71 - ydelser til arbejdsløse  

 grænsearbejdere og andre 215. Artikel 71 vedrører udbetaling af ydelser til  

 arbejdsløse grænsearbejdere og til andre arbejdstagere end grænsearbejdere,  

 der er beskæftiget i en medlemsstat og bosat i en anden.
 216. Grænsearbejdere i artikel 71's forstand er arbejdstagere, der  

 er beskæftiget i et EØS-land, men har bopæl i et andet EØS-land, hvortil  

 pågældende som hovedregel vender tilbage mindst en gang om ugen.
 217. Andre arbejdstagere end grænsearbejdere i artikel 71's  

 forstand er personer, der ikke vender tilbage til bopælen mindst en gang om  

 ugen.
218. Grænsearbejdere og andre arbejdstagere end  

 grænsearbejdere skal under beskæftigelsen være omfattet af lovgivningen -  

 herunder være arbejdsløshedsforsikret - i beskæftigelseslandet.
Ved  

 optagelsen i en dansk arbejdsløshedskasse, skal de almindelige  

 optagelsesbetingelser være opfyldt.
Dog stilles der ikke krav om bopæl i  

 Danmark.
 219. Der stilles ikke krav om arbejde for at blive  

 optaget eller for at medregne forsikringsperioder, når helt arbejdsløse  

 grænsearbejdere og andre arbejdstagere end grænsearbejdere overgår fra  

 arbejdsløshedsforsikringen i beskæftigelsesstaten til  

 arbejdsløshedsforsikringen i bopælsstaten.
 220. Afgørende for i hvilken medlemsstat, ydelser skal  

 udbetales, er, om arbejdstageren er delvis, periodisk eller helt arbejdsløs.
 221. En person er delvis eller periodisk  

 arbejdsløs , hvis pågældende fortsat er tilknyttet virksomheden, enten  

 ved at pågældende løbende er beskæftiget på nedsat tid, eller således at der  

 foreligger skiftende arbejde og ledighed efter en fast plan, f.eks. ved en  

 egentlig arbejdsfordeling.
 222. Grænsearbejdere og andre arbejdstagere end  

 grænsearbejdere, der er delvis eller periodisk arbejdsløse, skal have  

 udbetalt ydelser i beskæftigelsesstaten.
 223. En person er helt arbejdsløs , hvis  

 pågældende har mistet tilknytningen til arbejdsgiveren, f.eks. fordi  

 pågældende har opsagt sit arbejde eller er blevet afskediget.
 224. Grænsearbejdere, der er helt arbejdsløse, skal  

 have udbetalt ydelser i bopælsstaten.
 225. Andre arbejdstagere end grænsearbejdere, der er  

 helt arbejdsløse, kan vælge mellem at stille sig til rådighed i den  

 medlemsstat, hvor de har været beskæftiget eller i den medlemsstat, hvor de  

 er bosat.
 226. Hvis en sådan person har fået udbetalt ydelser i  

 beskæftigelsesstaten, og herefter ønsker at stille sig til rådighed i  

 bopælsstaten, skal pågældende først have udbetalt ydelser i henhold til en  

 attest E 303 fra beskæftigelsesstaten, før der kan udbetales ydelser i  

 bopælsstaten.
 227. Vedrørende orlov i henhold til lov om orlov for  

 grænsearbejdere og andre arbejdstagere end grænsearbejdere henvises til bilag  

 3 om orlovsmuligheder for denne personkreds.
228. Grænsearbejderproblematikken er bl.a. relevant i  

 forhold til personer, der er bosat ved den dansk-tyske grænse.
I det følgende  

 eksempel er der taget udgangspunkt i en person, der bor og arbejder ved den  

 dansk-tyske grænse.
 Personen er bosat i Tyskland og arbejder i Danmark.
229. Grænsearbejdere eller andre arbejdstagere end  

 grænsearbejdere, der påbegynder arbejde i Danmark, skal som udgangspunkt  

 arbejdsløshedsforsikres i Danmark.
Optagelsen i den danske  

 arbejdsløshedskasse følger de almindelige optagelsesregler, dog fraviges  

 kravet om bopæl.
 230. Ved delvis eller periodisk arbejdsløshed  

 skal der udbetales ydelser af den danske arbejdsløshedskasse efter de regler,  

 der gælder i Danmark.
 231. Hvis en grænsearbejder efter arbejde i Danmark  

 bliver helt arbejdsløs , skal pågældende overflyttes til tysk  

 arbejdsløshedsforsikring, og der skal udbetales ydelser i Tyskland efter tysk  

 lovgivning.
232. Andre arbejdstagere end grænsearbejdere, der er  

 helt arbejdsløse, kan vælge, om de vil stå til rådighed i Danmark eller i  

 Tyskland.
Hvis pågældende vælger at stille sig til rådighed i Danmark, er det  

 ikke en betingelse for udbetaling af dagpenge, at pågældende har bopæl i  

 Danmark, når blot pågældende kan overtage arbejde ved arbejdstids begyndelse  

 dagen efter, at arbejdet er formidlet, jf. reglerne herom i  

 rådighedsbekendtgørelsen.
 233. Hvis pågældende ved ledighedens indtræden vælger  

 at stille sig til rådighed i Danmark og herefter ønsker at stille sig til  

 rådighed i Tyskland, skal pågældende først have udbetalt ydelser i henhold  

 til en attest E 303 fra Danmark, før der kan ske udbetaling i Tyskland.
 234. Hvis pågældende ved ledighedens indtræden vælger  

 at stille sig til rådighed i Tyskland, skal der fremlægges en attest fra  

 Danmark om, at pågældende ikke har ret til ydelser i henhold til en attest E  

 303. Denne oplysning vil fremgå af attest E 301, punkt 9.
 235. Grænsearbejdere eller andre arbejdstagere end  

 grænsearbejdere, der er omfattet af en virksomheds kollektive ferielukning,  

 betragtes som periodisk arbejdsløse og skal have udbetalt ydelser i Danmark,  

 hvis betingelserne herfor er opfyldt.
 236. I tilfælde af hjemsendelse på grund af vejrlig  

 eller materialemangel anses en grænsearbejder for helt arbejdsløs og skal  

 derfor overflyttes til tysk forsikring og have udbetalt ydelser i Tyskland.  

 Andre arbejdstagere end grænsearbejdere kan vælge i hvilket land, de ønsker  

 at få udbetalt ydelser.
 237. Overgang til tysk arbejdsløshedsforsikring og  

 medregning af forsikrings- og beskæftigelsesperioder fra Danmark efter  

 artikel 67 er ikke betinget af, at pågældende først får beskæftigelse i  

 Tyskland.
 Personen er bosat i Danmark og arbejder i Tyskland.
 238. Grænsearbejdere eller andre arbejdstagere end  

 grænsearbejdere, der påbegynder arbejde i Tyskland, skal som udgangspunkt  

 arbejdsløshedsforsikres i Tyskland.
 239. Ved delvis eller periodisk arbejdsløshed  

 skal der udbetales ydelser af den tyske arbejdsløshedsforsikringsmyndighed  

 efter tysk lovgivning.
 240. Hvis en grænsearbejder bliver helt  

 arbejdsløs , skal pågældende overflyttes til en dansk  

 arbejdsløshedskasse, og der skal udbetales ydelser i Danmark.
 241. Andre arbejdstagere end grænsearbejdere, der er  

 helt arbejdsløse, kan vælge, om de vil stille sig til rådighed i Tyskland  

 eller i Danmark.
 242. Hvis pågældende ved ledighedens indtræden vælger  

 at stille sig til rådighed i Tyskland og herefter ønsker at stille sig til  

 rådighed i Danmark, skal pågældende først have udbetalt ydelser i henhold til  

 en attest E 303 fra Tyskland, før der kan ske udbetaling i Danmark.
 243. Hvis pågældende ved ledighedens indtræden vælger  

 at stille sig til rådighed i Danmark, skal der fremlægges en attest fra  

 Tyskland om, at pågældende ikke har ret til ydelser i henhold til en attest E  

 303. Denne oplysning vil fremgå af attest E 301, punkt 9.
244. Overgang til den danske arbejdsløshedskasse og  

 medregning af forsikrings- og beskæftigelsesperioder fra Tyskland efter  

 artikel 67 er ikke betinget af, at pågældende først får beskæftigelse i  

 Danmark.
Medregning af forsikringsperioder er betinget af, at pågældende  

 søger om optagelse i den danske arbejdsløshedskasse inden 8 uger fra  

 forsikringsdækningens ophør i Tyskland.
Klager til udenlandske myndigheder 245. Afgørelser truffet af et andet EØS-lands  

 arbejdsløshedsforsikringsmyndighed kan ikke indbringes for Direktoratet for  

 Arbejdsløshedsforsikringen eller Arbejdsmarkedets Ankenævn.
Klage over  

 afgørelser truffet i henhold til et andet EØS-lands lovgivning skal ske i  

 henhold til dette lands regler.
Ophævelse Denne vejledning erstatter direktoratets vejledning nr. 223 af 23.  

 december 1993 om arbejdsløshedsforsikring i relation til EØS-landene.
Direktoratet for  

 Arbejdsløshedsforsikringen, den 17. januar 1997 Morten Gatzwiller / Alhed Warberg Bilagsfortegnelse:
BILAG 1 Beskrivelse af de forskellige E-blanketter Hermed følger en oversigt over de i vejledningen nævnte blanketter og i  

 hvilke situationer, de skal anvendes:
 E 101 DK:
 Blanket om den lovgivning der skal finde anvendelse.
 Blanketten udstedes af Sikringsstyrelsen og anvendes som dokumentation for  

 anvendelse af dansk lovgivning om social sikring under beskæftigelse i et  

 andet EØS-land. (For personer, der ikke er statsborgere i et EØS-land  

 anvendes blanket N 101 DK ved udstationeringer inden for Norden).
 E 102 DK:
 Forlængelse af udstationeringen el-ler selvstændig virksomhed.
Blanketten udstedes af de sociale sikringsmyndigheder i det EØS-land, hvor  

 arbejdstageren er udstationeret.
Blanketten anvendes i tilfælde, hvor blanket  

 E 101 DK for 1 år er udløbet og udstationeringen af uforudsete grunde bliver  

 af længere varighed. (For personer, der ikke er statsborgere i et EØS-land,  

 anvendes blanket N 102 DK som forlængelse af N 101 DK).
 E 103 DK:
 Blanket om udøvelse af ret til at vælge.
 Blanketten udstedes af Sikringsstyrelsen og anvendes som dokumentation for  

 anvendelse af en medlemsstats lovgivning, når en person har valgt at være  

 omfattet af lovgivningen i en anden medlemsstat end beskæftigelsesstaten.
 E 119 DK:
 Blanket om arbejdsløses og deres familiemedlemmers ret til ydelser fra  

 syge- og moderskabsforsikringen.
 Blanketten udstedes af kommunen (i Københavns Kommune  

 Sundhedsdirektoratet), når der foreligger en blanket E 303. Blanketten  

 anvendes som dokumentation for ret til sygesikringsydelser og  

 hospitalsbehandling mv. i det andet EØS-land.
 E 301 DK:
 Blanket om de perioder, der skal tages i betragtning ved tilståelse af  

 arbejdsløshedsydelser.
Blanketten udstedes af Direktoratet for Arbejdsløshedsforsikringen og  

 anvendes til at opfylde betingelserne for ret til arbejdsløshedsydelser i det  

 andet EØS-land. (For personer, der ikke er statsborgere i det andet EØS-land,  

 anvendes inden for Norden blanket N 301 DK) E 303 DK:
 Blanket om bevarelse af ret til arbejdsløshedsydelser.
 Blanketten udstedes af Direktoratet for Arbejdsløshedsforsikringen.  

 Blanketten anvendes som dokumentation for ret til at modtage danske dagpenge  

 under arbejdssøgning i et andet EØS-land.
BILAG 2 Oversigt over de blanketter, der kræves som dokumentation for, at en  

 person er omfattet af dansk lovgivning om social sikring BILAG 5 UDDRAG AF FORORDNING (EØF) NR. 1408/71 Almindelige bestemmelser Artikel 1 (7) Definitioner I denne forordning: . . .
Artikel 2 Personkreds 1. Denne forordning finder anvendelse på arbejdstagere  

 og selvstændige erhvervsdrivende, som er eller har været omfattet af  

 lovgivningen i en eller flere medlemsstater, og som er statsborgere i en af  

 disse stater eller er statsløse eller flygtninge bosat på en medlemsstats  

 område, samt på deres familiemedlemmer og efterladte.
 2. Denne forordning finder endvidere anvendelse på  

 efterladte efter arbejdstagere og selvstændige erhvervsdrivende, som har  

 været omfattet af lovgivningen i en eller flere medlemsstater, uanset disse  

 arbejdstageres og selvstændige erhvervsdrivendes nationalitet, såfremt deres  

 efterladte er statsborgere i en medlemsstat eller er statsløse eller  

 flygtninge bosat på en medlemsstats område.
 3. Denne forordning finder anvendelse på tjenestemænd  

 og på personer, der efter den lovgivning, som skal anvendes, ligestilles med  

 tjenestemænd, for så vidt de pågældende er eller har været omfattet af en  

 medlemsstats lovgivning, på hvilken denne forordning finder anvendelse.
Artikel 4 (7) Sagligt anvendelsesområde 1. Denne forordning finder anvendelse på enhver  

 lovgivning om sociale sikringsgrene, der vedrører:
Bestemmelse af, hvilken lovgivning der skal  

 anvendes Artikel 13 (6) Almindelige regler 1. Med forbehold af artikel 14 c er de personer, der  

 er omfattet af denne forordning, alene undergivet lovgivningen i en  

 medlemsstat.
Spørgsmålet om, hvilken lovgivning der skal anvendes, afgøres  

 efter bestemmelserne i dette afsnit.
 2. Med forbehold af artikel 14 til 17:
Artikel 14 Særlige regler, der finder anvendelse på personer, bortset fra søfolk, som  

 har lønnet beskæftigelse Reglen i artikel 13, stk. 2, litra a), finder anvendelse under iagttagelse  

 af følgende undtagelser og særregler:
Artikel 14 b Særlige regler for søfolk Reglen i artikel 13, stk. 2, litra c), finder anvendelse under iagttagelse  

 af følgende undtagelser og særregler:
Artikel 16 Særlige regler for tjenstgørende personale ved diplomatiske missioner og  

 konsulater samt for De Europæiske Fællesskabers hjælpepersonale 1. Bestemmelserne i artikel 13, stk. 2, litra a),  

 finder anvendelse på medlemmer af det tjenstgørende personale ved  

 diplomatiske missioner eller konsulater samt på personer, der står i privat  

 tjeneste hos embedsmænd, der er knyttet til sådanne missioner eller  

 konsulater.
2. De i stk. 1 nævnte arbejdstagere, der er  

 statsborgere i den medlemsstat, som den pågældende mission eller det  

 pågældende konsulat repræsenterer, kan dog vælge at være omfattet af  

 lovgivningen i denne stat.
Denne ret til at vælge kan udøves på ny ved  

 udgangen af hvert kalenderår og har ikke tilbagevirkende kraft.
3. De Europæiske Fællesskabers hjælpepersonale kan  

 vælge, om de vil være omfattet af lovgivningen i den medlemsstat, på hvis  

 område de er beskæftiget, af den medlemsstats lovgivning, hvoraf de senest  

 har været omfattet, eller af lovgivningen i den medlemsstat, hvor de er  

 statsborgere, undtagen for så vidt angår bestemmelserne om børnetilskud, hvis  

 ydelse er reguleret i ansættelsesvilkårene for dette personale.
Denne ret til  

 at vælge, som kun kan udøves en gang, får virkning fra tidspunktet for de  

 pågældendes tiltrædelse af tjenesten.
Artikel 17 (6) Undtagelser fra artikel 13 til 16 To eller flere medlemsstater, deres kompetente myndigheder eller de af  

 disse myndigheder udpegede organer kan efter aftale gøre undtagelser fra  

 artikel 13 til 16 til fordel for visse personer eller visse personkategorier.
Arbejdsløshed Afdeling 1 Fælles bestemmelser Artikel 67 Sammenlægning af forsikrings- eller beskæftigelsesperioder 1. Den kompetente institution i en medlemsstat, efter  

 hvis lovgivning erhvervelse, bevarelse eller generhvervelse af ret til  

 ydelser er betinget af, at der er tilbagelagt forsikringsperioder, skal i  

 fornødent omfang medregne forsikrings- eller beskæftigelsesperioder, der er  

 tilbagelagt som arbejdstager efter enhver anden medlemsstats lovgivning, som  

 om det drejede sig om forsikringsperioder, der var tilbagelagt efter den for  

 denne institution gældende lovgivning, dog forudsat at  

 beskæftigelsesperioderne ville være blevet anset for forsikringsperioder,  

 hvis de havde været tilbagelagt efter denne lovgivning.
 2. Den kompetente institution i en medlemsstat, efter  

 hvis lovgivning erhvervelse, bevarelse eller generhvervelse af ret til  

 ydelser er betinget af, at der er tilbagelagt beskæftigelsesperioder, skal i  

 fornødent omfang medregne forsikrings- eller beskæftigelsesperioder, der er  

 tilbagelagt som arbejdstager efter enhver anden medlemsstats lovgivning, som  

 om det drejede sig om beskæftigelsesperioder, der var tilbagelagt efter den  

 for denne institution gældende lovgivning.
 3. Bortset fra de i artikel 71, stk. 1, litra a), ii),  

 og litra b), ii), omhandlede tilfælde, er anvendelsen af bestemmelserne i  

 stk. 1 og 2 betinget af, at den pågældende senest har tilbagelagt:
- forsikringsperioder, i det i stk. 1 omhandlede tilfælde - beskæftigelsesperioder, i det i stk. 2 omhandlede tilfælde efter den lovgivning, i henhold til hvilken ydelserne begæres.
 4. Når det tidsrum, for hvilket ydelserne tilkendes,  

 er afhængigt af længden af forsikrings- eller beskæftigelsesperioder, finder  

 bestemmelserne i stk. 1 eller stk. 2 anvendelse, alt efter omstændighederne.
Artikel 68 Beregning af ydelserne 1. Den kompetente institution i en medlemsstat, hvor  

 lovgivningen bestemmer, at ydelserne beregnes på grundlag af størrelsen af  

 den tidligere løn, skal som grundlag for beregningen kun benytte den løn, som  

 den pågældende har modtaget under sin seneste beskæftigelse på denne stats  

 område.
Hvis den pågældendes seneste beskæftigelse på denne stats område ikke  

 har varet i mindst fire uger, beregnes ydelserne dog på grundlag af den løn,  

 der på den arbejdsløses bopæls- eller opholdssted sædvanligt ydes for en  

 beskæftigelse, der svarer til eller kan sammenlignes med den, han senest har  

 udøvet på en anden medlemsstats område.
2. Den kompetente institution i en medlemsstat, efter  

 hvis lovgivning ydelsernes størrelse afhænger af antallet af  

 familiemedlemmer, skal også tage familiemedlemmer, der er bosat på en anden  

 medlemsstats område, i betragtning, som om de pågældende var bosat på den  

 kompetente stats område.
Dette gælder dog ikke, såfremt en anden person i  

 familiemedlemmernes bopælsland har ret til ydelser ved arbejdsløshed, for så  

 vidt familiemedlemmerne tages i betragtning ved disse ydelsers beregning.
Afdeling 2 Arbejdsløse, der rejser til en anden medlemsstat end den kompetente stat Artikel 69 Betingelser og grænser for bevarelse af ret til ydelser 1. En helt arbejdsløs arbejdstager eller selvstændig  

 erhvervsdrivende, der opfylder de i en medlemsstats lovgivning foreskrevne  

 betingelser for ret til ydelser, og som rejser til en eller flere andre  

 medlemsstater for at søge beskæftigelse der, bevarer sin ret til disse  

 ydelser under følgende betingelser og inden for følgende grænser:
 2. Såfremt den pågældende vender tilbage til den  

 kompetente stat inden udløbet af den periode, i hvilken han efter  

 bestemmelserne i stk. 1, litra c), har ret til ydelser, er han fortsat  

 berettiget til ydelser efter denne stats lovgivning; såfremt han ikke vender  

 tilbage til den kompetente stat inden udløbet af nævnte periode, mister han  

 enhver ret til ydelser efter denne stats lovgivning; i undtagelsestilfælde  

 kan det kompetente arbejdsformidlingskontor eller den kompetente institution  

 forlænge denne frist.
 3. Bestemmelserne i stk. 1 kan kun gøres gældende en  

 gang mellem to beskæftigelsesperioder.
 4. Hvis den kompetente stat er Belgien, generhverver  

 en arbejdsløs, som vender tilbage dertil efter udløbet af den i stk. 1, litra  

 c), fastsatte frist af tre måneder, først retten til ydelser fra dette land,  

 efter at han har været beskæftiget der i mindst tre måneder.
Artikel 70 Udbetaling af ydelser samt refusioner 1. I de i artikel 69, stk. 1, omhandlede tilfælde  

 udbetales ydelserne af institutionen i hver af de stater, hvor den  

 arbejdsløse søger beskæftigelse.
 Det påhviler den kompetente institution i den medlemsstat, af hvis  

 lovgivning af arbejdstageren eller den selvstændige erhvervsdrivende har  

 været omfattet under sin seneste beskæftigelse, at refundere disse ydelser.
 2. De i stk. 1 omhandlede refusioner fastsættes og  

 gennemføres efter de regler, der er fastsat i den i artikel 98 omhandlede  

 gennemførelsesforordning, enten mod dokumentation for de faktiske udgifter  

 eller på grundlag af fikserede beløb.
 3. To eller flere medlemsstater eller deres kompetente  

 myndigheder kan aftale andre refusions- eller betalingsregler eller give  

 afkald på enhver refusion mellem de under disse hørende institutioner.
Afdeling 3 Arbejdsløse, som under deres seneste beskæftigelse var bosat i en anden  

 medlemsstat end den kompetente stat Artikel 71 1. Arbejdsløse arbejdstagere, som under deres seneste  

 beskæftigelse var bosat i en anden medlemsstat end den kompetente stat,  

 modtager ydelser efter følgende regler:
 2. Så længe en arbejdsløs har ret til ydelser i medfør  

 af stk. 1, litra a) i), eller litra b) i), kan han ikke gøre krav på ydelser  

 efter lovgivningen i den medlemsstat, på hvis område han er bosat.
UDDRAG AF FORORDNING (EØF) NR. 574/72 Gennemførelse af forordningens bestemmelser  

 om, hvilken lovgivning Gennemførelse af forordningens artikel 13 til 17 Artikel 11 Formaliteter ved udstationering af en arbejdstager i henhold til  

 forordningens artikel 14, stk. 1 og artikel 14 b, stk. 1, og ved aftaler  

 indgået i henhold til forordningens artikel 17 1. Denne institution, der er udpeget af den kompetente  

 myndighed i den medlemsstat, hvis lovgivning fortsat finder anvendelse, skal udlevere arbejdstageren en attest, der bekræfter, at han fortsat er  

 omfattet af denne lovgivning indtil et nærmere angivet tidspunkt.
 2. Samtykke i de tilfælde, der er omhandlet i  

 forordningens artikel 14, stk. 1, litra b), og artikel 14 b, skal indhentes  

 af arbejdsgiveren.
Artikel 11 a Formaliteter i henhold til forordningens artikel 14 a, stk. 1 og 14 b,  

 stk. 2, og ved aftaler indgået i henhold til forordningens artikel 17 ved  

 udøvelse af virksomhed i en anden medlemsstat end den, hvor den pågældende  

 normalt udøver selvstændig virksomhed 1. Den institution, der er udpeget af den kompetente  

 myndighed i den medlemsstat, hvis lovgivning fortsat finder anvendelse, skal udlevere den selvstændige erhvervsdrivende en attest, der bekræfter, at  

 han fortsat er omfattet af denne lovgivning indtil et nærmere angivet  

 tidspunkt.
 2. Samtykke i de tilfælde, der er omhandlet i  

 forordningens artikel 14 a, stk. 1, litra b), og artikel 14 b, stk. 2, skal  

 indhentes af den selvstændige erhvervsdrivende.
Artikel 13 Udøvelse af retten til at vælge for personale, der gør tjeneste ved  

 diplomatiske missioner og konsulater 1. Den i forordningens artikel 16, stk. 2, fastsatte  

 ret til at vælge skal udøves første gang inden tre måneder efter det  

 tidspunkt, da arbejdstageren blev ansat ved den pågældende diplomatiske  

 mission eller det pågældende konsulat eller trådte i privat tjeneste hos  

 embedsmænd i denne mission eller dette konsulat.
Valget får virkning fra  

 datoen for tiltrædelsen af den pågældende stilling.
 Dersom arbejdstageren ved udgangen af et kalenderår påny gør brug af sin  

 ret til at vælge, har valget virkning fra den første dag i det følgende  

 kalenderår.
2. En arbejdstager, som gør brug af sin ret til at  

 vælge, underretter den institution, der er udpeget af den kompetente  

 myndighed i den medlemsstat, af hvis lovgivning, han har valgt at være  

 omfattet, og underretter samtidig sin arbejdsgiver.
Den nævnte institution  

 underretter om fornødent alle de øvrige institutioner i den samme medlemsstat  

 i overensstemmelse med de af den kompetente myndighed i den pågældende  

 medlemsstat udstedte forskrifter.
 3. Den institution, der er udpeget af den kompetente  

 myndighed i den medlemsstat, af hvis lovgivning arbejdstageren har valgt at  

 være omfattet, skal forsyne ham med en attest, der bekræfter, at han er  

 omfattet af denne medlemsstats lovgivning, så længe han er beskæftiget ved  

 den pågældende diplomatiske mission eller det pågældende konsulat eller er i  

 privat tjeneste hos embedsmænd ved denne mission eller dette konsulat.
4. Har arbejdstageren valgt at være omfattet af tysk  

 lovgivning, finder denne lovgivnings bestemmelser anvendelses, som om  

 arbejdstageren var beskæftiget på det sted, hvor den tyske regering har sit  

 sæde.
Den kompetente myndighed udpeger den kompetente institution for  

 sygeforsikring.
Artikel 14 Udøvelse af retten til at vælge, for så vidt angår De Europæiske  

 Fællesskabers hjælpeansatte 1. Den i forordningens artikel 16, stk. 3, fastsatte  

 ret til at vælge skal benyttes ved ansættelseskontraktens oprettelse.
Den  

 myndighed, der er beføjet til at afslutte denne kontrakt, underretter den  

 institution, der er udpeget af den kompetente myndighed i den medlemsstat, af  

 hvis lovgivning den hjælpeansatte har valgt at være omfattet.
Den nævnte  

 institution underretter, om fornødent, alle de øvrige institutioner i den  

 samme medlemsstat.
 2. Den institution, der er udpeget af den kompetente  

 myndighed i den medlemsstat, af hvis lovgivning den hjælpeansate har valgt at  

 være omfattet, skal forsyne ham med en attest, der bekræfter, at han er  

 omfattet af denne stats lovgivning, så længe han er ansat ved De Europæiske  

 Fællesskaber.
 3. De kompetente myndigheder i medlemsstaterne udpeger  

 om fornødent de institutioner, hvorunder De Europæiske Fællesskabers  

 hjælpeansatte skal henhøre.
 4. Dersom en hjælpeansat, der er beskæftiget i en  

 anden medlemsstat end Tyskland, har valgt at være omfattet af tysk  

 lovgivning, finder denne lovgivnings bestemmelser anvendelse, som om den  

 pågældende var beskæftiget på det sted, hvor den tyske regering har sit sæde.  

 Den kompetente myndighed udpeger den kompetente institution for  

 sygeforsikring.
Ydelser ved arbejdsløshed Gennemførelse af forordningens artikel 67 Artikel 80 Attestation af forsikrings- eller beskæftigelsesperioder 1. Anvendelsen af bestemmelserne i forordningens  

 artikel 67, stk. 1, 2 eller 4, er betinget af, at den pågældende for den  

 kompetente institution fremlægger attest om de forsikrings- eller  

 beskæftigelsesperioder, han har tilbagelagt som arbejder efter den  

 lovgivning, hvoraf han tidligere senest har været omfattet, samt alle sådanne  

 supplerende oplysninger, som måtte være foreskrevet i den lovgivning, som  

 gælder for denne institution.
 2. Denne attest udstedes efter den pågældendes  

 anmodning enten af vedkommende arbejdsløshedsinstitution i den medlemsstat,  

 af hvis lovgivning han tidligere senest har været omfattet, eller af en anden  

 institution udpeget af den kompetente myndighed i den nævnte medlemsstat.  

 Dersom den pågældende ikke fremlægger den nævnte atttest, retter den  

 kompetente instituion henvendelse til den pågældende institution for at  

 fremskaffe den.
 3. Bestemmelserne i denne artikel finder tilsvarende  

 anvendelse, dersom det er nødvendigt at medregne forsikrings- eller  

 beskæftigelsesperioder, han tidligere som arbejdstager har tilbagelagt efter  

 lovgivningen i enhver anden medlemsstat, for at de i den kompetente stats  

 lovgivning foreskrevne betingelser kan opfyldes.
Gennemførelse af forordningens artikel 69 Artikel 83 Betingelser og grænser for bevarelse af ret til ydelser, når den  

 arbejdsløse rejser til en anden medlemsstat 1. For at bevare sin ret til ydelser skal den i  

 forordningens artikel 69, stk. 1, omhandlede arbejdsløse for institutionen på  

 det sted, hvortil han er rejst, fremlægge en attest, hvorved den kompetente  

 institution bekræfter, at den pågældende fortsat har ret til ydelse på de i  

 stk. 1, litra b), i den nævnte artikel fastsatte vilkår.
Den kompetente  

 institution skal i denne attest navnlig angive:
2. En arbejdsløs, der agter at rejse til en anden  

 medlemsstat for at søge beskæftigelse der, skal før sin afrejse anmode om at  

 få udstedt den i stk. 1 omhandlede attest.
Fremlægger den arbejdsløse ikke  

 nævnte attest, retter institutionen på det sted, hvortil han rejst,  

 henvendelse til den kompetente institution for at fremskaffe den.  

 Arbejdsformidlingen i den kompetente stat skal sikre sig, at den arbejdsløse  

 er underrettet om de forpligtelser, der påhviler ham i medfør af  

 forordningens artikel 69 og denne artikel.
 3. Institutionen på det sted, hvortil den arbejdsløse  

 er rejst, underretter den kompetente institution om datoen for den  

 arbejdsløses tilmelding samt om datoen for den første udbetaling af ydelser  

 og udbetaler den kompetente stats ydelser efter de nærmere regler i  

 lovgivningen i den medlemsstat, hvortil den arbejdsløse er rejst.
Institutionen på det sted, hvortil den arbejdsløse er rejst foretager  

 eller foranlediger foretaget den foreskrevne kontrol, som om det drejede sig  

 om en arbejdsløs, der modtager ydelser i medfør af den lovgivning, som gælder  

 for institutionen.
Den underretter den kompetente institution om ethvert  

 forhold, der omfattes af stk. 1, litra e), så snart den er blevet bekendt  

 hermed, og standser straks udbetaling af ydelsen i tilfælde af, at denne skal  

 stilles i bero eller bortfalde.
Den kompetente institution skal straks  

 underrette den om, i hvilket omfang og fra hvilket tidspunkt den arbejdsløses  

 rettigheder ændres af dette forhold.
Først efter at denne underretning er  

 modtaget, kan udbetaling af ydelserne i givet fald genoptages.
I tilfælde af,  

 at ydelsen skal nedsættes, udbetaler institutionen på det sted, hvortil den  

 arbejdsløse er rejst, fortsat en nedsat ydelse til ham under forbehold af  

 afregning efter modtagelsen af den kompetente institutions svar.
 4. To eller flere medlemsstater eller deres kompetente  

 myndigheder kan efter udtalelse fra den administrative kommission aftale  

 andre gennemførelsesregler.
UDDRAG AF NORDISK KONVENTION AF 15. JUNI 1992 OM SOCIAL SIKRING Artikel 17 1. Ved sammenlægning af forsikrings- eller  

 beskæftigelseperioder, ved fastsættelse af retten til ydelser og ved  

 beregning af ydelserne ved arbejdsløshed finder bestemmelserne i afsnit III,  

 kapitel 6, i forordningen og i afsnit IV, kapitel 6, i  

 gennemførelsesforordningen tilsvarende anvendelse i forholdet mellem de  

 nordiske lande.
Forordningens artikel 69 og artikel 70 skal dog ikke finde  

 anvendelse i kraft af bestemmelsen i dette stykke.
2. De krav om forsikrings- eller  

 beskæftigelsesperioder, som er fastsat i forordningens artikel 67, tredje  

 stykke, gælder ikke for personer, der enten har udført arbejde i et sådant  

 omfang, at han eller hun har været omfattet af lovgivningen om ydelser ved  

 arbejdsløshed eller har modtaget arbejdsløshedsydelser i det nordiske land,  

 hvori kravet om ydelser fremsættes.
Dog skal arbejdet være udført eller  

 arbejdsløshedsydelser være modtaget inden for en periode på fem år regnet fra  

 datoen for tilmelding som arbejdssøgende hos den offentlige arbejdsformidling  

 og i påkommende tilfælde medlemsskab af vedkommende arbejdsløshedskasse.
 3. Bestemmelsen i andet stykke gælder tillige for  

 personer, som omfattes af forordningen.
 ( Forordningen = Forordning (EØF) nr. 1408/71 om anvendelse af de  

 sociale sikringsordninger på arbejdstagere, selvstændige erhvervsdrivende og  

 deres familiemedlemmer, der flytter inden for Fællesskabet;  

gennemførelsesforordningen = Forordning (EØF) nr. 574/72 om regler til  

 gennemførelse af Forordning (EØF) nr. 1408/71).
