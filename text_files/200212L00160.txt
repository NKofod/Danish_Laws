Fremsat den 19. februar 2003 af  

 skatteministeren (Svend Erik Hovmand) Forslag til Lov om ændring af  

 skattestyrelsesloven (Bindende ligningssvar fra kommunerne) § 1 I lov om skattemyndighedernes organisation og opgaver m.v.  

 (skattestyrelsesloven) jf. lovbekendtgørelse nr. 617 af 22. juli 2002,  

 foretages følgende ændringer:
 1. I § 2 indsættes som nr. 6:
»6)	Behandling af anmodning om bindende ligningssvar efter kapitel 2  

 B.« 2. § 12, stk. 1, affattes således:
»Den centrale told- og skatteforvaltning skal føre  

 tilsyn med, at skatteansættelse af indkomst og ejendomsværdi,  

 værdiansættelse m.v. i dødsboer, vurdering af fast ejendom  

 samt afgivelse af bindende ligningssvar sker på behørig og  

 ensartet måde over hele landet.« 3. § 13, stk. 2, affattes således:
»Told- og skatteforvaltningen forsyner de lokale  

 skattemyndigheder og vurderingsankenævnene med oplysninger til brug ved  

 ligningen af fysiske personer og dødsboer eller vurderingen og giver  

 de lokale skattemyndigheder anvisninger med hensyn til den formelle  

 fremgangsmåde, tilrettelæggelsen og gennemførelsen af  

 såvel besvarelsen af anmodninger om bindende ligningssvar som af selve  

 ligningen af fysiske personer og dødsboer.« 4. § 14, stk. 3, affattes således:
»Told- og skatteforvaltningen kan udtage bindende  

 ligningssvar, selvangivelser, ansættelser og vurderingssager til  

 gennemgang.« 5. I § 18 indsættes efter stk. 3 som nyt  

 stykke:
»Stk. 4. I de tilfælde, hvor en kommune gentagne gange  

 har afgivet åbenbart urigtige bindende ligningssvar eller tilsidesat  

 sine forpligtelser efter kapitel 2 B, kan Ligningsrådet efter  

 indstilling fra den centrale told- og skatteforvaltning give kommunen  

 pålæg om, at bindende ligningssvar indtil videre udarbejdes af  

 eksterne sagkyndige for kommunens regning.« Stk. 4 bliver herefter stk. 5.
 6. Efter § 20 D indsættes som nyt kapitel:
»Kapitel 2 B Bindende ligningssvar § 20 E.
Fysiske personer og dødsboer kan hos den  

 kommunale skattemyndighed få et bindende ligningssvar på  

 spørgsmål om den skattemæssige virkning for  

 spørgeren af en disposition, når den kommunale skattemyndighed  

 har kompetence til at afgøre spørgsmålet efter § 2,  

 nr. 1-5.
Stk. 2. Stk. 1 gælder dog ikke  

 spørgsmål om den skattemæssige virkning af en disposition  

 mellem spørgeren og en juridisk person, hvor spørgeren ejer  

 mindst 25 pct. af aktie- eller anpartskapitalen eller råder over mere  

 end 50 pct. af stemmeværdien.
Ved afgørelsen af, om  

 spørgeren ejer mindst 25 pct. af aktie- eller anpartskapitalen eller  

 råder over mere end 50 pct. af stemmeværdien, finder  

 aktieavancebeskatningslovens § 11, stk. 3, tilsvarende  

 anvendelse.
§ 20 F.
En anmodning om et bindende ligningssvar skal indgives  

 skriftligt til den kommunale skattemyndighed, der forestår ligningen af  

 spørgeren.
Anmodningen skal indeholde alle de oplysninger af betydning  

 for svaret, som står til rådighed for spørgeren.  

 Anmodningen om bindende ligningssvar for et indkomstår skal indgives  

 senest 1 måned efter udløbet af det pågældende  

 indkomstår.
Er spørgerens indkomstår ikke sammenfaldende  

 med kalenderåret, skal anmodningen indgives senest 1 måned efter  

 udløbet af det kalenderår, som indkomståret træder i  

 stedet for.
For dødsboer skal anmodningen indgives senest 1  

 måned efter skæringsdatoen.
Stk. 2. Samtidig med indgivelse af anmodningen skal der  

 betales et gebyr på 150 kr. (i 1987-niveau) pr. disposition, der  

 ønskes vurderet som bindende ligningssvar.
Gebyret reguleres efter  

 personskattelovens § 20. Gebyret tilbagebetales, såfremt  

 anmodningen afvises efter § 20 G.
Stk. 3. Skønner den kommunale skattemyndighed, at  

 spørgsmålet ikke er tilstrækkeligt oplyst, kan den anmode  

 spørgeren om yderligere oplysninger eller dokumentation.
Efterkommes  

 anmodningen ikke inden rimelig tid, kan spørgsmålet afvises,  

 eller svaret begrænses til de forhold, der skønnes  

 tilstrækkeligt oplyst.
§ 20 G.
Den kommunale skattemyndighed kan i særlige  

 tilfælde afvise at give et bindende ligningssvar, såfremt det  

 skønnes:
1)	at spørgsmålet i sagen er af mere vidtrækkende  

 betydning, 2)	at sagen angår et betydeligt beløb, eller 3)	at spørgsmålet er af en sådan karakter, at det  

 ikke kan besvares med fornøden sikkerhed, eller andre hensyn taler  

 afgørende imod en besvarelse.
 Stk. 2. En afgørelse om afvisning af en anmodning om  

 bindende ligningssvar kan ikke påklages til anden administrativ  

 myndighed.
§ 20 H.
Et bindende ligningssvar efter § 20 E,  

 stk. 1, er bindende for skattemyndighederne i forhold til  

 spørgeren ved behandlingen af det beskrevne forhold i 5  

 indkomstår.
Den kommunale skattemyndighed kan dog efter en konkret  

 vurdering i forbindelse med afgivelse af et bindende ligningssvar  

 begrænse den bindende virkning til en kortere periode end 5  

 indkomstår.
Stk. 2. Såfremt spørgsmålet angår  

 opgørelsen af afståelsessum og fordelingen heraf efter  

 afskrivningslovens § 45, stk. 1 og 2, eller  

 ejendomsavancebeskatningslovens § 4, stk. 4 og 5, mellem parter,  

 der efter § 20 E kan få et bindende ligningssvar, skal samtlige  

 parter i købsaftalen anmode om bindende ligningssvar.
Er den kommunale  

 skattemyndighed for sælger og køber ikke den samme, behandler  

 den kommunale skattemyndighed for sælger anmodningen med direkte  

 bindende virkning for samtlige parter i købsaftalen.
Er der mere end  

 én sælger, og har disse ikke samme kommunale skattemyndighed,  

 eller er sælger ikke skattepligtig her til landet, bestemmer  

 skatteministeren, hvilken skatteansættende myndighed, der behandler  

 anmodningen.
Den kommunale skattemyndighed for sælger kan ikke  

 træffe afgørelse uden forudgående høring af den  

 eller de kommunale skattemyndigheder, der i øvrigt foretager  

 skatteansættelsen af sælger eller køber.
Meddelelsen om  

 det bindende ligningssvar skal sendes til samtlige parter i  

 købsaftalen.
En klage over det bindende ligningssvar kan  

 påklages til skatteankenævnet for den kommunale skattemyndighed,  

 der har behandlet anmodningen, og skatteankenævnets afgørelse  

 binder samtlige parter i købsaftalen.
Tilsvarende gælder for  

 klage til Landsskatteretten.
Såfremt en eller flere parter i  

 købsaftalen ikke lægger det bindende ligningssvar til grund ved  

 selvangivelsen, bortfalder den bindende virkning i forhold til alle parter i  

 købsaftalen.
Stk. 3. Et bindende ligningssvar er ikke bindende i det  

 omfang, der er sket ændringer i forudsætninger, som har  

 været afgørende for indholdet af ligningssvaret, herunder  

 ændringer i love eller bekendtgørelser, der har ligget til grund  

 for det bindende ligningssvar.
Tilsvarende gælder i sager, der  

 vedrører fortolkningen af en dobbeltbeskatningsoverenskomst,  

 såfremt en udenlandsk, færøsk eller grønlandsk  

 skattemyndighed lægger en anden vurdering af det pågældende  

 spørgsmål til grund.« 7. § 21, stk. 4, 2. pkt., affattes  

 således:
»Ved klage over en skatteansættelse eller et  

 bindende ligningssvar er skatteankenævnet berettiget til at foretage  

 sådanne ændringer af ansættelsen eller det bindende  

 ligningssvar, der er en følge af klagen.« 8. I § 23, stk. 1, indsættes som nr.  

 9:
»9)	Spørgsmål om bindende ligningssvar efter § 20 E,  

 jf. § 5.« 9. § 28, stk. 1, 2. pkt., affattes  

 således:
»Ved klage over en skatteansættelse, et bindende  

 ligningssvar eller en ejendomsvurdering er Landsskatteretten berettiget til  

 at foretage sådanne ændringer af ansættelsen, det bindende  

 ligningssvar eller vurderingen, der er en følge af klagen.« § 2 Stk. 1. Loven træder i kraft den 1. juli 2003.
 Stk. 2. Efter lovens ikrafttræden kan der gives bindende  

 ligningssvar vedrørende indkomståret 2003 og senere  

 indkomstår.
Bemærkninger til lovforslaget Almindelige bemærkninger 1. Indledning   formålet med lovforslaget Lovforslaget går ud på at give skatteyderne  

 mulighed for på et tidligt tidspunkt at få en endelig afklaring  

 af de skattemæssige konsekvenser af en påtænkt eller  

 gennemført disposition.
Formålet med ordningen om bindende  

 ligningssvar er at styrke skatteydernes retssikkerhed ved at øge  

 forudsigeligheden af de skattemæssige konsekvenser af skatteydernes  

 dispositioner.
Forslaget skal ses som et led i regeringens  

 forenklingsinitiativer og som et led i bestræbelserne på at  

 fremrykke ligningen.
Med forslaget sker der en udmøntning af  

 bestræbelserne på at flytte ressourcerne fra efterfølgende  

 kontrol til forudgående hjælp og vejledning.
Forslaget bygger på anbefalingerne i en rapport fra  

 et hurtigtarbejdende udvalg, som skatteministeren nedsatte i efteråret  

 2002 om klar besked og fremadrettet kontrol.
Resultatet af første fase  

 af udvalgets arbejde foreligger nu i form af det foreliggende lovforslag.  

 Udvalget vil i anden fase, der løber frem til sommeren 2003, vurdere  

 modeller til at indføre en fremrykket ligning og kontrol med henblik  

 på fremsættelse af lovforslag på dette område i  

 efteråret 2003.
 Udvalget består af repræsentanter fra  

 Skatteministeriet, Kommunernes Landsforening, Skattechefforeningen,  

 Københavns og Frederiksbergs kommuner, Advokatrådet, Foreningen  

 af Statsautoriserede Revisorer og Foreningen Registrerede Revisorer.
 Udvalget peger i sin rapport på, at der er behov for  

 en ordning, der   i forhold til ordningen om bindende forhåndsbesked -  

 gør det lettere og hurtigere for borgerne at få afklaret de  

 skattemæssige virkninger af en disposition.
Efter de gældende regler er der mulighed for at  

 anmode Ligningsrådet om en bindende forhåndsbesked  

 vedrørende en påtænkt disposition.
Denne adgang er tung  

 for skatteyderen at anvende, idet sagsbehandlingstiden for en bindende  

 forhåndsbesked fra Ligningsrådet ligger på 3-6  

 måneder, og gebyret for en bindende forhåndsbesked i 2003  

 udgør 1.800 kr.
Således anvendes muligheden for at få en  

 bindende forhåndsbesked fra Ligningsrådet hovedsagelig i mere  

 komplicerede skattespørgsmål.
 Udvalget mener, at det vil styrke borgernes retssikkerhed  

 at indføre en lignende, men mere smidig ordning ved de kommunale  

 skattemyndigheder som supplement til ordningen med bindende  

 forhåndsbesked.
Forslaget går kort fortalt ud på, at en  

 skatteyder med mindre komplicerede forhold inden for kort tid (omkring 1  

 måned) og mod betaling af et gebyr på 300 kr. kan få et  

 bindende ligningssvar fra den kommunale skattemyndighed om virkningerne af en  

 påtænkt eller gennemført disposition.
På samme  

 måde som i ordningen med bindende forhåndsbesked skal  

 skattemyndighederne   herunder de statslige myndigheder - lægge  

 ligningssvaret til grund for den ligningsmæssige bedømmelse af  

 skatteyderen, hvis skatteyderen vælger at foretage den omhandlede  

 disposition.
Det gælder dog ikke, hvis forudsætninger for  

 ligningssvaret er ændret.
For den enkelte skatteyder vil den foreslåede  

 ordning betyde en væsentlig styrkelse af retssikkerheden i forbindelse  

 med skattebetalingen, idet et bindende ligningssvar fra kommunen giver  

 sikkerhed for, hvordan en disposition skattemæssigt vil blive  

 behandlet.
Herved undgås ubehagelige overraskelser, idet skatteyderen  

 ikke længere behøver at frygte krav om øget  

 skattebetaling som følge af en efterfølgende ligning og kontrol  

 lang tid efter, at dispositionen er gennemført.
For de kommunale skattemyndigheder vil den  

 foreslåede ordning med bindende ligningssvar betyde en tidligere  

 endelig stillingtagen til nogle af de henvendelser, som kommunerne i dag  

 modtager i forbindelse med deres besvarelse af spørgsmål fra  

 skatteyderne.
Dette betyder en fremrykning af den ligningsmæssige  

 afgørelse vedrørende det pågældende  

 spørgsmål.
Ved siden af den foreslåede ordning med  

 bindende ligningssvar må kommunerne fortsat forventes at have en opgave  

 i vejledning af skatteyderne og besvarelse af henvendelser fra skatteyderne,  

 selvom en del spørgsmål fremover må forventes stillet  

 under den foreslåede ordning med bindende ligningssvar.
 Da det er hensigten med ordningen, at skatteyderen  

 på en hurtig og enkelt måde kan opnå klarhed om de  

 skattemæssige konsekvenser af sine dispositioner gennem et bindende  

 ligningssvar, og dette kun har bindende virkning for myndighederne i forhold  

 til spørgeren, har et bindende ligningssvar ingen  

 retskildemæssig værdi   andre skattteydere kan således ikke  

 støtte ret på det.
2. Nærmere om den foreslåede ordning Efter forslaget kan fysiske personer og dødsboer  

 få et bindende svar på et ligningsmæssigt  

 spørgsmål, når der er tale om et  

 skattespørgsmål, som kommunen har kompetence til at behandle i  

 forbindelse med ligningen af personer og dødsboer.
Undtaget fra ordningen er fysiske personers  

 spørgsmål vedrørende den skattemæssige virkning af  

 en disposition mellem en hovedaktionær og dennes selskab.
Undtagelsen  

 af disse spørgsmål er begrundet i den tætte tilknytning  

 til den skattemæssige behandling af selskabet.
 Selskaber, fonde og foreninger er ikke foreslået  

 omfattet af den foreslåede ordning, idet ikke alle kommuner foretager  

 selskabsligning, og en medtagelse af selskabsligningen under den  

 foreslåede ordning vil således give en uensartet service af  

 selskaber etc., som kun beror på, hvor i landet selskabet ligger.  

 Selskaber må derfor fortsat rette deres anmodninger om bindende svar  

 til Ligningsrådet.
Det foreslås, at der skal kunne spørges om  

 både påtænkte og gennemførte dispositioner  

 vedrørende et indkomstår, når spørgsmålet  

 stilles senest 1 måned efter udløbet af det kalenderår,  

 som indkomståret svarer til.
Medtagelsen af de gennemførte  

 dispositioner under ordningen vil kunne give en væsentlig fremrykning  

 af ligningen af vigtige spørgsmål for skatteyderen.
I modsætning til den eksisterende ordning med  

 bindende forhåndsbesked fra Ligningsrådet er  

 spørgsmål vedrørende de skattemæssige virkninger  

 for andre skatteydere end spørgeren ikke foreslået medtaget  

 under ordningen med bindende ligningssvar fra kommunerne.
Dette er begrundet  

 i kommunernes geografisk afgrænsede kompetence og hensynet til en  

 hurtig og administrativ enkel ordning.
 Det foreslås, at en anmodning om et bindende  

 ligningssvar skal sendes skriftligt til den kommune, der forestår  

 ligningen af spørgeren for det aktuelle indkomstår, ledsaget af  

 et gebyr på 300 kr. (i 2003-niveau) og skatteyderens oplysninger af  

 betydning for svaret.
 Det foreslås, at den kommunale skattemyndighed i  

 særlige tilfælde kan afvise at give et bindende ligningssvar,  

 hvor spørgsmålet er af mere vidtrækkende betydning eller  

 angår et betydeligt beløb, eller spørgsmålet ikke  

 kan besvares med fornøden sikkerhed som følge af uklart faktum,  

 eller andre hensyn taler afgørende imod en bevarelse.  

 Afvisningsmuligheden kan således benyttes som en sikkerhedsventil for  

 kommunerne til at undgå hurtigt at skulle besvare et  

 spørgsmål på det fremrykkede tidspunkt, hvor  

 afgørelsen kan skabe risiko for uensartet praksis, urigtigt svar,  

 stort provenutab, eller hvor spørgerens henvendelse har karakter af  

 spekulation i skattereglerne.
Det foreslås, at et bindende ligningssvar fra den  

 kommunale skattemyndighed er bindende for skattemyndighederne ved  

 behandlingen af det beskrevne forhold i 5 år.
Såfremt der  

 skønnes behov derfor, kan den kommunale skattemyndighed efter et  

 konkret skøn begrænse den bindende virkning af et bindende  

 ligningssvar til en kortere periode end 5 år.
Med denne maksimumsbegrænsning på den  

 tidsmæssige udstrækning af svarets bindende virkning  

 begrænses eventuelle skadevirkninger som følge af forkert  

 besvarelse eller af, at skattemyndighederne ikke kan lade en skatteyder, der  

 har et bindende ligningssvar, omfatte af en fremtidig skærpende  

 praksisændring.
Herved undgås langvarig forskelsbehandling mellem  

 skatteydere afhængig af, om der har været anmodet om bindende  

 ligningssvar eller ej.
For skatteydere, der har behov for en bindende  

 besvarelse uden tidsmæssig begrænsning, er der mulighed for at  

 anmode om en bindende forhåndsbesked fra Ligningsrådet, der har  

 mulighed for at svare uden tidsbegrænsning.
Spørgeren har mulighed for at klage over indholdet  

 af et bindende ligningssvar til skatteankenævnet.
Herved sikres, at der  

 gælder samme klagevej uanset, om der klages over indholdet af et  

 bindende ligningssvar i forbindelse med modtagelsen af svaret, eller om der  

 klages over ansættelsen efter ligningen, når det bindende  

 ligningssvar er lagt til grund ved skatteansættelsen.
Det bemærkes, at et bindende ligningssvar kun binder  

 skattemyndighederne, og spørgeren har derfor mulighed for at se bort  

 fra et modtaget bindende ligningssvar ved udfyldelsen af selvangivelsen.
Der  

 kan således klages både over indholdet af det bindende  

 ligningssvar og over en senere ansættelsesændring  

 vedrørende samme skattespørgsmål.
 Skatteankenævnets afgørelse om bindende  

 ligningssvar kan påklages til Landsskatteretten, og sagen kan  

 indbringes for domstolene svarende til, hvad der gælder for klager over  

 skatteansættelsen.
3. Lovovervågning Skatteministeren vil, efter at ordningen med bindende  

 ligningssvar fra kommunerne har været anvendt i 3 år, give  

 Folketingets Skatteudvalg en redegørelse om kommunernes varetagelse af  

 den nye opgave som led i regeringens særlige overvågning af ny  

 lovgivning.
Ved fastlæggelsen af ordningens område er det  

 besluttet, at ordningen alene skal omfatte skattespørgsmål inden  

 for personligningen.
Ordningen er udformet således, at  

 spørgsmål vedrørende selskaber og  

 hovedaktionærforhold ikke er inddraget under ordningen.
Denne opdeling  

 tilsigter at give kommunerne mulighed for at indrette arbejdsgangene i den  

 enkelte kommune og den generelle ligningsstruktur på den nye opgave,  

 inden ordningen efter overvågningsperioden eventuelt udvides med  

 spørgsmål inden for selskabsligningen og  

 hovedaktionærforhold.
Tilsvarende kan gebyrspørgsmålet  

 tages op i forbindelse med en evaluering efter  

 overvågningsperioden.
4. Provenumæssige konsekvenser Med lovforslaget sker der ikke ændringer af de  

 materielle regler i skattelovgivningen.
Som udgangspunkt har forslaget derfor  

 ikke provenumæssige konsekvenser.
 Fremrykningen af den ligningsmæssige  

 afgørelse vedrørende de forelagte spørgsmål kan  

 dog føre til mindre betalingsforskydninger, da skatteyderne i  

 højere grad vil kunne tilpasse den foreløbige skat til den  

 endelige, således at der vil ske en reduktion af restskat og  

 overskydende skat i efterfølgende år.
5. Administrative konsekvenser for stat, amter og kommuner Med den foreslåede ordning forventes antallet af  

 anmodninger om bindende forhåndsbeskeder til Ligningsrådet at  

 falde, i det omfang anmodningerne i stedet rettes til de kommunale  

 skattemyndigheder.
Videre må det forventes, at antallet af klagesager  

 for skatteankenævnene og Landsskatteretten vil blive nedsat, idet en  

 række skatteydere må forventes af afstå fra at  

 gennemføre en påtænkt handling, såfremt kommunens  

 redegørelse for de skattemæssige konsekvenser ikke svarer til  

 skatteyderens forventninger.
Den statslige tilsynsopgave vedrørende bindende  

 ligningssvar foreslås løst ved, at kommunen sender en kopi af  

 svaret sammen med en angivelse af ressourceforbruget til de regionale told-  

 og skattemyndigheder, der via det samme system indrapporterer til Told- og  

 Skattestyrelsen.
De regionale told- og skattemyndigheder får på  

 den måde rådighed over data, der kan anvendes til  

 stikprøvevis kontrol af kommunernes materielle regelanvendelse i  

 forbindelse med bindende ligningssvar, og Told- og Skattestyrelsen kan  

 herefter redegøre for den kommunale ligningsindsats på  

 området for bindende ligningssvar på lige fod med  

 redegørelsen for ligningsarbejdet i øvrigt.
Til brug ved kommunernes udsøgning af sager, hvori  

 der er afgivet bindende ligningssvar, kan eksempelvis det statslige  

 forskudssystem finde anvendelse.
Der er også mulighed for at benytte  

 systemer, der allerede anvendes i kommunerne.
 Told- og Skattestyrelsens samlede skøn over de  

 administrative konsekvenser ved en gennemførelse af lovforslaget  

 udgør ca. 510.000 kr. i engangsudgifter til edb-tilretning og  

 information.
Vedrørende udgifterne til information skal der  

 udarbejdes informationsmateriale til borgerne om den nye mulighed for at  

 få et bindende ligningssvar fra kommunen.
Vedrørende udgifterne  

 til tilretning af personsystemerne medfører forslaget ændringer  

 i forskuds- og slutsystemet, således at der kan foretages en  

 registrering til brug for ligningen.
 Personalemæssigt vil der være marginale  

 ressourcetræk i kommuner og de regionale told- og  

 skattemyndigheder.
6. Erhvervsøkonomiske og erhvervsadministrative konsekvenser Med forslaget kan selvstændigt erhvervsdrivende let,  

 hurtigt og billigt få afklaret de skattemæssige konsekvenser af  

 påtænkte og gennemførte dispositioner.
 Personligt erhvervsdrivende vil således kunne  

 gøre brug af ordningen, og de økonomiske konsekvenser vil  

 være betaling af gebyret, der i 2003 vil udgøre 300 kr. pr.  

 forhold, der spørges om.
Lovforslaget har været tilsendt Erhvervs- og  

 Selskabsstyrelsens Center for Kvalitet i Erhvervsreguleringen med henblik  

 på en vurdering af, om forslaget skal forelægges et af  

 Økonomi- og Erhvervsministeriets virksomhedspaneler.
Der er tale om en  

 frivillig ordning med meget små administrative konsekvenser for den,  

 der ønsker at få afklaret de skattemæssige konsekvenser af  

 påtænkte og gennemførte dispositioner.
På den  

 baggrund er det ikke hensigtsmæssigt at forelægge forslaget for  

 et virksomhedspanel.
7. Miljømæssige konsekvenser Forslaget har ingen miljømæssige  

 konsekvenser.
8. Administrative konsekvenser for borgerne Med forslaget kan borgerne lettere, hurtigere og billigere  

 end efter den eksisterende ordning med bindende forhåndsbesked fra  

 Ligningsrådet få afklaret de skattemæssige konsekvenser af  

 påtænkte og gennemførte dispositioner.
 9. Forholdet til EU-retten.
 Lovforslaget indeholder ikke EU-retlige aspekter.
10. Høring Et udkast til lovforslaget har været sendt til  

 høring i Advokatrådet, Amtsrådsforeningen i Danmark,  

 Arbejderbevægelsens Erhvervsråd, ATP,  

 Børsmæglerforeningen, Danmarks Rederiforening, Danmarks  

 Skibskreditfond, Dansk Arbejdsgiverforening, Dansk  

 Ejendomsmæglerforening, Dansk Handel & Service, Dansk Industri,  

 Danske Entreprenører, Danske Finansieringsselskabers Forening, Danske  

 Sælgere, Den Danske Skatteborgerforening, Ejendomsforeningen Danmark,  

 Finansrådet, Foreningen Registrerede Revisorer, Foreningen af  

 Statsautoriserede Revisorer, Foreningen Danske Revisorer, Forsikring og  

 Pension, Forvaltningshøjskolen, Frederiksberg Kommune, Grundejernes  

 Landsorganisation, HTS   Handel, Transport og Serviceerhvervene,  

 Håndværksrådet, InvesteringsForeningsRådet,  

 It-Brancheforeningen, Kommunernes Landsforening, Københavns  

 Fondsbørs, Københavns Kommune, Landbrugets  

 Rådgivningscenter, Landsorganisationen i Danmark, Ledernes  

 Hovedorganisation, Realkreditrådet, Skattechefforeningen,  

 Skatterevisorforeningen.
 Nedenstående skema gengiver og kommenterer  

 synspunkterne fra de hørte organisationer, der har haft  

 bemærkninger til lovforslaget.
Organisation/ myndighed Bemærkninger i høringssvar Kommentarer til bemærkninger Arbejderbevægelsens Erhvervsråd Er betænkelig ved den foreslåede ordning på  

 grund af risiko for uensartet behandling af skattesager og manglende faglig  

 kompetence i kommunerne.
Foreslår i stedet, at ordningen  

 henlægges til en central administrativ enhed.
 Forslaget er ikke fulgt, idet kommunerne, der i dag  

 forestår ligningen af de forhold, hvorom der kan anmodes om bindende  

 ligningssvar, må antages at være fuldt ud kvalificerede til at  

 løse opgaven.
Dansk Handel & Service Det foreslås, at tilsynet skal have adgang til at  

 ændre et bindende ligningssvar til gunst for skatteyder.
Da et bindende ligningssvar som udgangspunkt ikke er bindende  

 for spørger, og der er mulighed for at klage over indholdet af svaret,  

 er der ikke behov for at lade tilsynet ændre kommunens svar til gunst  

 for skatteyder.
I øvrigt bør tilsynet ikke tillægges  

 funktion som alternativt klageorgan.
Foreningen Registrerede Revisorer Foreslår, at det af lovforslaget skal fremgå, at  

 skatteyder kan sende anmodninger om bindende ligningssvar til kommunen pr.  

 e-mail, og at kommunen kan svare pr. e-mail.
Brugen af e-mail i mellem den offentlige forvaltning og  

 borgerne afventer gennemførelsen af en digital signatur.
Indtil der er  

 etableret en digital signatur, er det op til den enkelte kommune at vurdere,  

 om anmodninger kan modtages via e-mail, og om besvarelser skal ske via  

 e-mail.
Foreningen af Statsautoriserede Revisorer Foreslår, at der løbende arbejdes med at  

 inddrage selskaber og hovedaktionær-forhold under ordningen.
En eventuel inddragelse af selskaber og  

 hovedaktionærforhold under ordningen bør ske efter en evaluering  

 af erfaringerne med bindende ligningssvar for person- og erhvervsligningen.  

 Arbejdet må derfor afvente, at erfaringerne indhøstes.
En  

 3-årig periode er i den forbindelse skønnet rimelig.
 Foreslår, at det i ikrafttrædelses-bestemmelsen  

 præciseres, fra hvilket indkomstår reglerne har  

 virkning.
 Det er præciseret, at lovforslaget skal have virkning  

 for indkomståret 2003 og senere indkomstår.
Foreningen Danske Revisorer Foreslår, at et bindende ligningssvar skal være  

 bindende i minimum 5 år.
Det er valgt at følge rapportens indstilling om, at  

 varigheden af et bindende ligningssvar fastsættes til 5 år med  

 mulighed for kommunen til efter et individuelt skøn at forkorte  

 perioden.
Dette er sket af hensyn til, at kommunen skal afgive svaret  

 hurtigt, og den risiko der kan være for uensartethed og fejl i  

 besvarelserne.
 Foreslår, at lovforslaget skal indeholde krav om  

 maksimale sagsbehandlingstider for kommuner, skatteankenævn og  

 Landsskatteretten.
 Det er i overensstemmelse med almindelig lovgivningstradition  

 valgt ikke at indsætte frister for kommunens svar, idet det ikke vil  

 være muligt at fastsætte en rimelig sanktion ved en eventuel  

 overskridelse af fristen.
Frederiksberg Kommune Den foreslåede § 20, H, stk. 2 foreslås  

 ændret således, at alle parter skal anmode om bindende  

 ligningssvar om aftalen.
 Tilsvarende foreslås, at en klage over et bindende ligningssvar  

 også skal ske samlet for alle parter.
 Lovforslaget er rettet til i overensstemmelse med  

 forslagene.
 Mener, at ordningen vil give merarbejde i kommunerne, og at  

 kontrollen i forbindelse med de bindende ligningssvar derfor bør  

 influere på måltallet.
 Om måltal og kontroltryk henvises til kommentaren til  

 høringssvaret fra Kommunernes Landsforening.
Kommunernes Landsforening Mener, at lovforslaget vil medføre et merarbejde i  

 kommunerne og foreslår derfor, at kontroltrykket i ligningsplanerne  

 lettes.
Besvarelsen af et bindende ligningssvar vil for kommunen  

 være en fremrykning af en kontrolhandling, og besvarelsen erstatter  

 arbejdet med at besvare det samme spørgsmål i forbindelse med  

 den almindelige service overfor skatteyderne.
Indberetningen af besvarelser  

 skal ske ved indsendelse af kopi af svaret med angivelse af  

 ressourceforbruget.
Merarbejdet i forbindelse med ordningen skønnes  

 derfor at være begrænset.
Afhængig af hvor mange anmodninger, der besvares i kommunerne, vil  

 en nedsættelse af måltallet for ligningsmæssige gennemgange  

 forekomme naturlig.
Det bemærkes, at fastsættelsen af  

 måltal foretages af Ligningsrådet og Told- og  

 Skattestyrelsen.
 Foreslår lovfæstet, at kommunerne kan sende et  

 udkast til besvarelse til frivillig høring hos den regionale told- og  

 skattemyndighed.
Mellem kommunerne og de regionale told- og skattemyndigheder  

 er der i dag et samarbejde i forbindelse med tilsynet.
Der skønnes  

 derfor ikke at være behov for en lovfæstet høringsadgang,  

 idet drøftelse med den regionale told- og skattemyndighed kan ske  

 inden for de eksisterende samarbejdsrammer.
Københavns Kommune Foreslår, at der oprettes en database, som alle  

 kommunale og statslige skattemyndigheder har adgang til med samtlige bindende  

 ligningssvar i anonymiseret form.
 Da kommunerne i forvejen har adgang til et elektronisk  

 fagligt netværk sammen med Told og Skat, skønnes der ikke at  

 være behov for at etablere endnu et fælles elektronisk  

 vidensopsamlingssystem.
 Mener, at ordningen vil medføre et merarbejde i  

 kommunerne, som vil afhænge af antallet og karakteren af  

 anmodninger.
 Om merarbejde og måltal, se kommentaren til  

 høringssvaret fra Kommunernes Landsforening.
 Vedrørende den foreslåede § 20 E, stk.2,  

 foreslås det, at spørgsmål om virksomhedsomdannelse ikke  

 skal kunne besvares, idet virksomhedsejeren ved omdannelsen bliver  

 hovedaktionær, og omdannelsesspørgsmål også vil  

 berøre selskabet.
Vedrørende spørgsmål om  

 virksomhedsomdannelse vil der ikke være tale om et  

 hovedaktionærspørgsmål omfattet af den foreslåede  

 § 20 E, stk. 2, idet ejeren først efter omdannelsen er  

 hovedaktionær.
Det må antages, at der kan være behov for at  

 få bekræftet, at betingelserne for, at omdannelsen kan blive  

 skattefri for virksomhedsejeren, er opfyldt.
Her vil der kunne svares  

 bindende for virksomhedsejeren.
 Hvor bopælskommunen ikke er den samme som  

 slutligningskommunen, bør en anmodning om bindende ligningssvar  

 besvares i den kommune, der skal ligne skatteyderen for det  

 pågældende indkomstår i stedet for  

 bopælskommunen.
 Lovforslaget er ændret, så besvarelsen af  

 anmodninger om bindende ligningssvar skal foretages af  

 slutligningskommunen.
 Der mangler en regel om, hvem der er klageinstans  

 vedrørende gebyrspørgsmål.
 Det er præciseret i lovforslaget, at klage over  

 gebyrspørgsmål følger samme regler som klage over  

 indholdet af en bindende forhåndsbesked og kan således  

 påklages til skatteankenævnet og derefter til  

 Landsskatteretten.
 Ønsker bekræftelse på, at det kan afvises  

 at besvare spørgsmål om personalegoder på større  

 virksomheder med henvisning til, at sagen er af vidtrækkende  

 betydning.
 Vedrørende personalegoder er det ikke hensigten, at  

 afvisningsbestemmelsen skal bruges til at afvise denne type  

 spørgsmål.
 Foreslår, at der skal være enighed om at  

 spørge blandt aftalens parter i sager vedrørende den  

 foreslåede § 20 H, stk. 2, hvor svaret efter forslaget skal  

 binde ikke kun skattemyndighederne, men også alle parterne i aftalen.  

 Foreslår videre, at svaret ikke skal binde skatteyderne i disse sager.  

 Foreslår videre, at proceduren i sager om den foreslåede  

 § 20 H, stk. 2 skal svare til proceduren ved ligningen af de samme  

 skattespørgsmål.
Spørgsmålet om at ændre den  

 foreslåede § 20 H, stk. 2 er også rejst af  

 Frederiksberg Kommune og Landbrugets Rådgivningscenter.
Der henvises  

 til kommentarerne til disse høringssvar.
 Foreslår, at klager over bindende ligningssvar alene  

 kan påklages til skatteankenævnet.
I overensstemmelse med udvalgets anbefaling i rapporten om  

 bindende ligningssvar bør klagevejene for bindende ligningssvar  

 være de samme som for klage over ansættelsen.
En afskæring  

 af den administrative klageadgang til skatteankenævnene skønnes  

 ikke rimelig overfor den skatteyder, der agter at indrette sine dispositioner  

 efter svaret, men ønsker at påklage svaret, fordi dispositionen  

 fortsat ønskes gennemført.
 Foreslår, at lovudkastet skal indeholde en  

 bemærkning om, at kommunerne kan høre den regionale told- og  

 skattemyndighed, der har pligt til at svare inden for en kort  

 frist.
 Om høring af den regionale skattemyndighed se  

 kommentaren til høringssvaret fra Kommunernes  

 Landsforening.
Landbrugets Rådgivningscenter Foreslår, at fristen for at anmode om bindende  

 ligningssvar fastsættes ens for skatteydere, der anvender  

 kalenderåret og skatteydere med forskudt indkomstår.
Lovforslaget er ændret, så fristen udløber  

 1 måned efter udløbet af det kalenderår, som  

 indkomståret svarer til.
Herved får alle skatteydere samme frist,  

 uanset at de måtte have forskudt indkomstår.
 Det foreslås, at Ligningsrådet skal besvare  

 spørgsmål, der er afvist af kommunerne uanset, at  

 spørgsmålet vedrører en gennemført disposition,  

 når ansøgningen var indgivet rettidigt til kommunen, og sagen  

 hurtigt videresendes til Ligningsrådet.
 Forslaget er ikke fulgt, idet Ligningsrådet ikke skal  

 behandle spørgsmålet samtidig med, at kommunen skal ligne  

 spørgsmålet af hensyn til ikke at give Ligningsrådet en  

 funktion, som kan minde om en klagefunktion.
 Det er uhensigtsmæssigt, hvis en af parterne i en  

 fordelingssag, som er omfattet af § 20 H, stk. 2, selvangiver i  

 strid med det bindende ligningssvar og forfølger sagen gennem  

 klagesystemet og får medhold, da den anden part næppe  

 efterfølgende kan få ændret sin fordeling.
Lovforslaget er ændret således, at alle parter i  

 aftalen skal anmode om bindende ligningssvar, og svaret binder alle parter.  

 Fører en klagesag til et andet resultat end det bindende ligningssvar,  

 gælder resultatet af klagesagen for alle parter i købsaftalen.  

 Alle parter i købsaftalen bliver således reelt parter i  

 klagesagen.
Selvangives der i modstrid med svaret, bortfalder den bindende  

 virkning af det afgivne svar for samtlige parter i  

 købsaftalen.
Der bør ikke kræves enighed mellem flere  

 kommunale skattemyndigheder.
Sælgers kommune bør træffe  

 afgørelse efter høring af andre kommuner, og klage skal  

 behandles af sælgers skatteankenævn.
 Lovforslaget er ændret, således at anmodningen om  

 bindende ligningssvar behandles af den kommunale skattemyndighed for  

 sælger, og klage over et bindende ligningssvar skal behandles af  

 sælgers skatteankenævn.
 Bemærker, at den kommune, der skal ligne sælger,  

 ikke nødvendigvis er den samme som sælgers  

 bopælskommune.
 Lovforslaget er ændret, så det er den kommune,  

 der skal ligne sælger, der forestår behandlingen af  

 anmodningen.
 Spørger, om der først kan afgives bindende  

 ligningssvar omfattet af den foreslåede § 20 H, stk. 2,  

 når det vides, hvem køber bliver.
 Det bekræftes, at der først kan afgives bindende  

 ligningssvar omfattet af den foreslåede § 20 H, stk. 2,  

 når det vides, hvem køber er, idet alle parter i  

 købsaftalen skal være enige om at anmode om bindende  

 ligningssvar.
 Ønsker fristen for indgivelse af selvangivelsen  

 udskudt til 2-3 måneder efter, at det bindende ligningssvar er afgivet,  

 og ved klage efter at klageinstansen har truffet  

 afgørelse.
Forslaget om bindende ligningssvar er et led i  

 bestræbelserne for at få fremrykket den endelige ligning af  

 skatteansættelsen.
Forslaget om at udskyde fristen for indgivelse af  

 selvangivelsen er derfor ikke fulgt.
 Ligningsrådets bindende forhåndsbeskeder  

 foreslås generelt udvidet med gennemførte dispositioner, og  

 selvangivelsesfristen foreslås udskudt, hvor der ventes på en  

 bindende forhåndsbesked, eller hvor andre skatteydere venter på  

 et svar vedrørende samme problem.
Det ligger udenfor formålet med det foreliggende  

 lovforslag at udvide området for bindende forhåndsbesked fra  

 Ligningsrådet og at udskyde selvangivelsesfristen.
Se også  

 kommentaren ovenfor.
 Det foreslås, at kommunerne også skal kunne  

 afgive bindende ligningssvar for selskaber alternativt efter delegation fra  

 Ligningsrådet, men efter reglerne for bindende  

 ligningssvar.
I overensstemmelse med rapportens anbefaling er selskaber  

 ikke foreslået inddraget under ordningen med bindende ligningssvar.
Ved  

 evalueringen af ordningen kan det overvejes at inddrage selskaber under  

 ordningen.
 Det foreslås, at fristen for omdannelse af en  

 virksomhed efter lov om skattefri virksomhedsomdannelse udskydes, hvis  

 kommunen ikke har svaret inden omdannelsen skal finde sted.
 Den foreslåede mulighed for skatteyderne for at  

 få et bindende ligningssvar kan ikke begrunde ændringer i  

 materielle skatteregler, der tilgodeser andre hensyn end  

 gennemførelsen af ligningen.
Skattechefforeningen Tilslutter sig forslaget, men beklager, at sagerne om  

 selskabsligningen ikke er omfattet af ordningen.
 En eventuel inddragelse af selskaber og  

 hovedaktionærspørgsmål må afvente en evaluering af  

 ordningen.
 Mener, at ordningen må medføre en lettelse af  

 kontroltrykket i Ligningsrådets fastlæggelse af  

 ligningsplanerne.
 Om måltal og kontroltryk henvises til kommentaren til  

 høringssvaret fra Kommunernes Landsforening.
Skatterevisorforeningen Foreslår, at der udsendes vejledninger til kommunerne  

 om afgivelsen af bindende ligningssvar, fordi opgaven er ny og kommunerne  

 ikke har nogen erfaring heri.
Muligheden for at anmode om bindende ligningssvar fra  

 kommunerne er en nyskabelse.
Besvarelsen minder dog i vidt omfang om det  

 arbejde, som kommunerne i dag har med at besvare henvendelser.
Henset til  

 kommunernes erfaring med at besvare henvendelser skønnes der på  

 nuværende tidspunkt ikke at være behov for at udsende  

 vejledninger.
 Mener, at der vil være naturligt, hvis afgivelsen af  

 bindende ligningssvar reducerer måltallene, hvis der kommer mange  

 anmodninger.
 Om måltal og kontroltryk henvises til kommentaren til  

 høringssvaret fra Kommunernes Landsforening.
 Er i tvivl om, hvordan klagemulighederne er ved en kommunes  

 afvisning af at besvare en anmodning om bindende ligningssvar.
 En afvisning af at besvare en anmodning om bindende  

 ligningssvar kan efter den foreslåede § 20 G, stk. 2, ikke  

 påklages til anden administrativ myndighed.
 Frygter, at skatteydere, der bliver bekendt med en planlagt  

 praksisskærpelse, vil »hamstre« bindende ligningssvar, fordi et svar er  

 bindende på trods af efterfølgende  

 praksisskærpelser.
Hvor det er tilkendegivet, at der er planlagt  

 praksisskærpelser, vil kommunernes svar kunne indrettes efter dette  

 kendskab.
Det bemærkes, at kommunerne har mulighed for at  

 begrænse den tidsmæssige udstrækning af svarets bindende  

 virkning.
 Foreslår, at der i et cirkulære fastsættes  

 en vejledende frist for besvarelsen af en anmodning om bindende  

 ligningssvar.
Det er valgt i lovforslagets bemærkninger at oplyse, at  

 en besvarelse af en anmodning om bindende ligningssvar forventes at  

 være ca. 1 måned undervejs.
Der er derfor ikke behov for et  

 særskilt cirkulære med oplysning herom.
Foreslår, at gebyret for et bindende ligningssvar skal  

 afspejle det forbrug af tid og ressourcer, der afsættes til  

 besvarelsen.
Eksempelvis efter tilsvarende regler, som gælder for  

 Ligningsrådet.
Henset til, at der skal være tale om en billig og nem  

 ordning for skatteyderne, er gebyret fastsat til 300 kr. i 2003-niveau.
Da  

 opgaven med bindende ligningssvar blot er en fremrykning af en endelig  

 stillingtagen til et ligningsmæssigt spørgsmål, som  

 kommunen i forvejen tager stilling til, ses der ikke at være grundlag  

 for, at gebyret skal afspejle forbrug af tid og ressourcer i forbindelse med  

 besvarelsen.
Sammenfatning af økonomiske konsekvenser og administrative  

 konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Med lovforslaget sker der ikke ændringer af de  

 materielle regler i skattelovgivningen.
Som udgangspunkt har forslaget derfor  

 ikke provenumæssige konsekvenser, men kan medføre mindre  

 betalingsforskydninger.
Administrative konsekvenser for stat, amter og  

 kommuner Antallet af anmodninger til Ligningsrådet om bindende  

 forhåndsbesked samt antallet af klager over skatteansættelsen i  

 det administrative klagesystem antages at falde.
 Personalemæssigt vil der være marginale  

 ressourcetræk i kommuner og de regionale told- og  

 skattemyndigheder.
 Forslaget skønnes at medføre ca. 510.000 kr. i  

 engangsudgifter til edb-tilretning og information.
Erhvervsøkonomiske og erhvervsadministrative  

 konsekvenser Med forslaget kan selvstændigt erhvervsdrivende let,  

 hurtigt og billigt få afklaret de skattemæssige konsekvenser af  

 påtænkte og gennemførte dispositioner.
Ingen Miljømæssige konsekvenser Ingen Ingen Administrative konsekvenser for borgerne Med forslaget kan borgerne let, hurtigt og billigt få  

 afklaret de skattemæssige konsekvenser af påtænkte og  

 gennemførte dispositioner.
Ingen Forholdet til EU-retten Lovforslaget indeholder ikke EU-retlige aspekter.
Bemærkninger til de enkelte  

 bestemmelser Til § 1 Til nr. 1 I skattestyrelseslovens § 2 er de kommunale  

 skattemyndigheders opgaver angivet.
Med forslaget om, at de kommunale  

 skattemyndigheder fremover skal kunne give skatteyderne bindende  

 ligningssvar, vil kommunernes opgave med at ligne blive fremrykket.
 Det foreslås, at det i lovteksten præciseres,  

 at kommunernes opgaver nu også omfatter afgivelse af bindende  

 ligningssvar efter det foreslåede nye kapitel 2 B.
Til nr. 2 Efter den gældende skattestyrelseslovs § 12,  

 stk. 1, fører den centrale told- og skatteforvaltning tilsyn med  

 kommunernes lignings- og vurderingsarbejde.
Bestemmelsen fastsætter  

 hovedprincipperne for den centrale told- og skatteforvaltningsvirksomhed med  

 tilsynsopgaven.
Tilsynsfunktionen medfører en pligt til overordnet  

 tilrettelæggelse og styring af ligningsarbejdet med det formål at  

 tilvejebringe så korrekte ansættelser og vurderinger som muligt.  

 Målet med den overordnede tilsynsfunktion er således at sikre  

 korrekte og ensartede afgørelser over hele landet.
Det foreslås, at den generelle tilsynsforpligtelse  

 udvides til også at omfatte tilsynet med de kommunale  

 skattemyndigheders arbejde med bindende ligningssvar.
Med udvidelsen  

 fastslås det overordnede ansvar for, at de kommunale skattemyndigheders  

 besvarelser af anmodninger om bindende ligningssvar er korrekte, og at  

 afgivelsen af bindende ligningssvar sker ensartet over hele landet.
Til at  

 sikre dette overordnede mål indeholder lovforslaget tillige en  

 række udvidelser i tilsynsbestemmelserne i §§ 14 og 18.
Til nr. 3 Efter skattestyrelseslovens § 13, stk. 2, kan  

 told- og skatteforvaltningen give de lokale skattemyndigheder anvisninger med  

 hensyn til den formelle fremgangsmåde og tilrettelæggelsen og  

 gennemførelsen af selve ligningen af fysiske personer og  

 dødsboer eller vurderingen.
 Som konsekvens af den foreslåede ordning med  

 bindende ligningssvar fra kommunerne foreslås det, at told- og  

 skatteforvaltningens adgang til at give de kommunale skattemyndigheder  

 anvisninger med hensyn til den formelle fremgangsmåde og  

 tilrettelæggelsen og gennemførelsen af selve ligningen udvides  

 til også at omfatte adgangen til at give anvisninger med hensyn til den  

 formelle fremgangsmåde og tilrettelæggelsen og  

 gennemførelsen af besvarelsen af anmodninger om bindende  

 ligningssvar.
Herved bliver det muligt for tilsynet via anvisninger at  

 korrigere for eventuelle forskelle i måden at behandle anmodninger om  

 bindende ligningssvar på mellem de enkelte kommuner.
Adgangen har til  

 formål at sikre ensartethed og korrekt praksis hos kommunerne  

 vedrørende rammerne for besvarelsen af anmodninger om bindende  

 ligningssvar.
Anvisningerne kan eksempelvis tænkes brugt til at sikre  

 ensartethed i praksis for, hvornår en anmodning om bindende  

 ligningssvar skal afvises efter de mere skønsprægede  

 afvisningsmuligheder i den foreslåede § 20 G, jf. forslagets  

 § 1, nr. 6.
 Tilsynet vil være henvist til at rette sin indsats  

 mod de lokale skattemyndigheder i form af bindende anvisninger og i sidste  

 instans pålægge kommunen at lade de bindende ligningssvar  

 udarbejde af eksterne sagkyndige for kommunens regning, jf. forslagets  

 § 1, nr. 5.
Til nr. 4 Efter den gældende bestemmelse i  

 skattestyrelseslovens § 14, stk. 3, har told- og  

 skatteforvaltningen mulighed for at udtage selvangivelser, ansættelser  

 og vurderingssager til gennemgang.
Denne adgang er et led i told- og  

 skatteforvaltningens tilsyn med kommunernes lignings- og vurderingsarbejde og  

 er ikke bundet til den aktuelle ligningsperiode eller vurderingsperiode,  

 hvorfor ligningsfristen ikke begrænser de centrale skattemyndigheders  

 mulighed for at udtage tidligere perioders eller års selvangivelser,  

 indkomstansættelser eller vurderinger.
 Det foreslås, at told- og skatteforvaltningen skal  

 kunne udtage konkrete bindende ligningssvar til gennemgang som led i tilsynet  

 med de kommunale skattemyndigheders arbejde med bindende ligningssvar.  

 Adgangen til at kunne udtage konkrete bindende ligningssvar til gennemgang er  

 et vigtigt led i tilsynets kontrol af, at de kommunale skattemyndigheders  

 bindende ligningssvar er korrekte og ensartede over hele landet.
Dog vil et bindende ligningssvar ikke kunne ændres  

 af tilsynet.
Som følge af den bindende virkning af et bindende  

 ligningssvar vil den centrale told- og skatteforvaltnings beføjelser  

 ikke indebære en adgang til at ændre et konkret bindende  

 ligningssvar.
Således er bestemmelsen i skattestyrelsesloven § 14,  

 stk. 4 om told- og skatteforvaltningens adgang til at ændre  

 konkrete skatteansættelser foretaget af den kommunale skattemyndighed  

 ikke foreslået udvidet med de kommunale skattemyndigheders  

 afgørelser vedrørende bindende ligningssvar.
 Tilsynet vil være henvist til at rette sin indsats  

 mod de lokale skattemyndigheder i form af bindende anvisninger og i sidste  

 instans pålægge kommunen at lade de bindende ligningssvar  

 udarbejde af eksterne sagkyndige for kommunens regning, jf. forslagets  

 § 1, nr. 5.
Til nr. 5 Efter skattestyrelseslovens § 18, stk. 3, har  

 Ligningsrådet mulighed for efter indstilling fra den centrale told- og  

 skatteforvaltning at give den enkelte kommune bindende direktiver for  

 ligningsarbejdet samt give kommunen pålæg om, at dele af  

 ligningsarbejdet skal udføres af eksterne sagkyndige for kommunens  

 regning.
 Bestemmelsen ligger i forlængelse af told- og  

 skatteforvaltningens beføjelser i skattestyrelseslovens §§ 13-14,  

 hvorefter told- og skatteforvaltningen udarbejder planer for ligningen, giver  

 anvisninger vedrørende ligningsarbejdet, har indsigt i  

 ligningsarbejdet, kan udtage konkrete sager til gennemgang, påser at  

 ligningen gennemføres ensartet og korrekt over hele landet, og  

 reagerer overfor manglende ansættelser og konkrete urigtige  

 afgørelser.
Denne generelle adgang til at give bindende direktiver og  

 pålæg om, at opgaven skal løses af andre, foreslås  

 udvidet til også at omfatte bindende ligningssvar.
Det foreslås,  

 at Ligningsrådet   efter indstilling fra den centrale told- og  

 skattemyndighed   får mulighed for at sætte en kommune under  

 skærpet tilsyn ved at udstede bindende direktiver vedrørende  

 kommunens varetagelse af opgaven med bindende ligningssvar.
Reaktionerne retter sig mod kommunalbestyrelsen, der har  

 det øverste ansvar for ligningsopgaven.
Formålet med udstedelsen  

 af bindende direktiver og eventuel fratagelse af opgaven er at motivere en  

 kommunalbestyrelse til at rette op på en utilfredsstillende  

 håndtering af opgaven med bindende ligningssvar ved at  

 iværksætte øget indsats og styrke det faglige miljø  

 vedrørende bindende ligningssvar   eventuelt ved at kommunen  

 indgår i et samarbejde med en eller flere andre kommuner om  

 løsningen af ligningsopgaven og opgaven med de bindende  

 ligningssvar.
 Til nr. 6  

 Til § 20 E:
Det foreslås i stk. 1, at det bliver  

 muligt for skatteyderne at få et bindende ligningssvar på  

 spørgsmål om den skattemæssige virkning af  

 spørgerens dispositioner.
Der er tale om en forenklet adgang til  

 hurtigt at få et bindende ligningssvar i forhold til den eksisterende  

 adgang til at få en bindende forhåndsbesked fra  

 Ligningsrådet.
Det er således formålet, at den  

 foreslåede ordning skal fungere som et supplement til adgangen til at  

 anmode Ligningsrådet om en bindende forhåndsbesked.
 Reglerne om adgangen til at bede om et bindende  

 ligningssvar fra kommunerne foreslås indsat i skattestyrelsesloven i et  

 selvstændigt kapitel 2 B umiddelbart efter kapitel 2 A om bindende  

 forhåndsbesked fra Ligningsrådet.
 For så vidt angår fysiske personer, vil disse  

 kunne anmode om bindende ligningssvar, hvis de er eller vil blive fuldt eller  

 begrænset skattepligtige her til landet.
 Efter forslaget er afgrænsningen af, hvilke  

 skatteydere der kan benytte ordningen med bindende ligningssvar fra  

 kommunerne, fastsat i overensstemmelse med kommunernes saglige kompetence.  

 Fysiske personer og dødsboer kan efter forslaget anmode om et bindende  

 ligningssvar fra den kommunale skattemyndighed vedrørende deres  

 skattemæssige forhold, mens juridiske personer som eksempelvis  

 selskaber, fonde og foreninger ikke kan anmode om bindende ligningssvar fra  

 kommunen, men må anmode Ligningsrådet om en bindende  

 forhåndsbesked efter kapitel 2 A.
De spørgsmål, som de fysiske personer kan  

 få et bindende ligningssvar om, er som udgangspunkt alle  

 spørgsmål, som den kommunale skattemyndighed træffer  

 afgørelse om efter skattestyrelseslovens § 2. Det vil  

 nærmere sige spørgsmål vedrørende  

 skatteansættelsen af fysiske personer, spørgsmål om  

 opgørelsen af passivposter efter boafgiftslovens § 13 a, der ikke  

 vedrører værdiansættelsen efter boafgiftslovens § 12,  

 spørgsmål om beregning af passivposter efter kildeskattelovens  

 § 33 D i de tilfælde, hvor en gave er indkomstskattepligtig efter  

 statsskattelovens § 4, litra c og spørgsmål  

 vedrørende skatteansættelse efter lov om en kommunal og  

 amtskommunal ejendomsværdiskat.
Der vil således være tale  

 om spørgsmål vedrørende personligningen - herunder  

 spørgsmål vedrørende erhvervsligningen for personligt  

 drevne virksomheder   og spørgsmål vedrørende  

 dødsbobeskatningen, men ikke spørgsmål vedrørende  

 ligningen af juridiske personer.
I forbindelse med spørgsmål om reglerne  

 vedrørende skattefri omdannelse af en personligt ejet virksomhed til  

 selskabsform vil der være behov for, at den skattepligtige kan få  

 en hurtig afklaring af omdannelsens skattemæssige konsekvenser.  

 Besvarelsen af sådanne spørgsmål kan ligge inden for  

 personligning, men der kan også stilles spørgsmål, hvor en  

 besvarelse i vidt omfang berører det omdannede selskabs  

 skattemæssige forhold.
Hvorvidt et spørgsmål om skattefri  

 omdannelse kan besvares under ordningen med bindende ligningssvar eller ej,  

 vil afhænge af, om den konkrete besvarelse får retsvirkninger for  

 personen eller for selskabet.
I stk. 2 er spørgsmål om den  

 skattemæssige virkning af dispositioner mellem en hovedaktionær  

 og dennes selskab undtaget fra adgangen til at anmode om bindende  

 ligningssvar.
Undtagelsen omfatter anmodninger, hvor spørgeren ejer  

 mindst 25 pct. af aktie- eller anpartskapitalen eller råder over mere  

 end 50 pct. af stemmeværdien i selskabet på tidspunktet for  

 dispositionens gennemførelse.
Som eksempel på et  

 hovedaktionærspørgsmål kan nævnes  

 spørgsmål om, hvilken værdiansættelse  

 skattemyndighederne kan anerkende ved en handel mellem selskabet og dets  

 hovedaktionær.
Der er tale om situationer, hvor der, inden den  

 omhandlede disposition gennemføres, er etableret et  

 hovedaktionærforhold.
Begrundelsen for at undtage  

 hovedaktionærspørgsmål fra adgangen til bindende  

 ligningssvar er, at besvarelsen af disse spørgsmål har en  

 afledet virkning for behandlingen af selskabets skatteforhold.
Da forslaget  

 om en ordning med bindende ligningssvar fra kommunerne ikke omfatter  

 besvarelsen af spørgsmål vedrørende selskabers  

 skatteforhold, foreslås det ligeledes at undtage spørgsmål  

 vedrørende dispositioner mellem en hovedaktionær og dennes  

 selskab fra ordningen med bindende ligningssvar.
Derimod er der ikke noget i  

 vejen for, at en hovedaktionær kan få svar på generelle  

 lønmodtagerspørgsmål, som ikke har med vedkommendes  

 status som hovedaktionær at gøre, f.eks. om hans  

 befordringsfradrag.
Efter den foreslåede ordning kan spørgeren  

 få et bindende ligningssvar på såvel påtænkte  

 dispositioner som allerede gennemførte dispositioner.
Herved  

 øges forudsigeligheden af de skattemæssige konsekvenser af  

 skatteyderens dispositioner, og spørgeren får mulighed for  

 på et tidligt tidspunkt at få en endelig afklaring af et punkt i  

 selvangivelsen.
Det, der kan spørges om, er de skattemæssige  

 virkninger af en disposition, hvilket bevirker, at det er en betingelse, at  

 spørgsmålet vedrører et konkret skattemæssigt  

 forhold, som kan formuleres i et spørgsmål, vedrørende en  

 angiven disposition.
Ordningen vil derfor ikke kunne benyttes til at  

 spørge, om eksempelvis et regnskab eller en selvangivelse kan  

 godkendes.
Til § 20 F Det foreslås i stk. 1, at en anmodning  

 om et bindende ligningssvar skal indgives skriftligt.
Med kravet om  

 skriftlighed sikres der dokumentation for indholdet af  

 spørgsmålet og beskrivelsen af de faktuelle forhold, som har  

 været lagt til grund for besvarelsen.
Anmodningen indgives til den kommune, der for det aktuelle  

 indkomstår skal ligne spørgeren (slutligningskommunen). For  

 begrænset skattepligtige besvares anmodningen af den kommunale  

 skattemyndighed i den kommune, som den begrænsede skattepligt relaterer  

 sig til.
Er der eksempelvis tale om en udlænding, som ønsker  

 oplysning om begrænset skattepligt til Danmark som følge af  

 køb af en fast ejendom i Danmark, skal anmodningen besvares af den  

 kommune, hvor den faste ejendom er beliggende.
Hvis det ikke kan  

 fastslås, hvilken kommune der skal besvare en anmodning om bindende  

 ligningssvar for en skattemæssig udlænding, der spørger  

 til en eventuel fremtidig fuld eller begrænset skattepligt til Danmark,  

 må anmodningen afvises og muligheden for at få en bindende  

 forhåndsbesked fra Ligningsrådet benyttes.
 Den eksisterende ligningsproces finder sted fra og med  

 sommeren i det år, der følger efter det pågældende  

 indkomstår, hvorimod anmodninger om bindende ligningssvar typisk  

 må forventes at indgå løbende i indkomståret, og  

 særlig koncentreret i begyndelsen af det næstfølgende  

 indkomstår frem til fristen for indgivelse af selvangivelse.
Det foreslås, at en anmodning om et bindende  

 ligningssvar skal indgives senest 1 måned efter udløbet af det  

 pågældende indkomstår.
For skatteydere med forskudt  

 indkomstår skal en anmodning dog indgives senest 1 måned efter  

 udløbet af det kalenderår, som indkomståret træder i  

 stedet for.
Herved får alle skatteydere samme frist for at anmode om et  

 bindende ligningssvar for et givent indkomstår, uanset om skatteyderen  

 anvender kalenderåret som indkomstår eller, om skatteyderen har  

 forskudt indkomstår. Ønskes der eksempelvis bindende  

 ligningssvar vedrørende en disposition for indkomståret 2003, er  

 sidste frist for at anmode om bindende ligningssvar vedrørende  

 dispositionen den 31. januar 2004. For dødsboer foreslås fristen  

 for indgivelse af anmodning om bindende ligningssvar fastsat til senest 1  

 måned efter skæringsdatoen.
 Ved fastlæggelsen af fristen for indgivelse af  

 anmodning om bindende ligningssvar er henset til skatteydernes interesse i en  

 hurtig afklaring af de skattemæssige virkninger af en gennemført  

 disposition i indkomståret overfor kommunernes organisering af  

 gennemgangen af indkomne selvangivelser.
Anmodningen skal efter stk. 2 være  

 ledsaget af et gebyr på 150 kr. i 1987-niveau, hvilket svarer til 300  

 kr. i 2003-niveau.
Herved adskiller den foreslåede ordning med bindende  

 ligningssvar sig fra de kommunale skattemyndigheders øvrige  

 besvarelser af spørgsmål fra skatteyderne, hvor der ikke betales  

 gebyr for besvarelsen.
Gebyret skal betales pr. disposition, som ønskes  

 besvaret som bindende ligningssvar.
Ved at lade gebyrbetalingen følge  

 antallet af dispositioner sikres det, at skatteyderen kan få svar  

 på samtlige spørgsmål vedrørende samme  

 skatteforhold mod betaling af ét gebyr.
Dette svarer til, hvad der gælder efter den  

 gældende ordning med bindende forhåndsbesked fra  

 Ligningsrådet.
Fra praksis vedrørende bindende  

 forhåndsbesked fra Ligningsrådet kan nævnes, at hvis en  

 anmodning om bindende forhåndsbesked eksempelvis omfatter både de  

 skattemæssige konsekvenser ved et påtænkt ejendomssalg og  

 værdien af fri bil, skal der betales to gange grundgebyr, idet der  

 reelt er tale om to anmodninger om bindende forhåndsbesked.
Der kan i  

 princippet stilles flere spørgsmål vedrørende samme  

 forhold, uden at der af den grund skal betales yderligere grundgebyrer.
Dog  

 vil der kunne ske afvisning, hvis flere spørgsmål er udtryk for  

 et ønske om rådgivning.
Såfremt en anmodning om bindende ligningssvar  

 afvises efter bestemmelsen i den foreslåede § 20 G, vil gebyret  

 blive tilbagebetalt.
Er der derimod tale om, at spørgsmålet  

 afvises, fordi skatteyderen ikke efterkommer en anmodning fra den kommunale  

 skattemyndighed om at fremlægge yderligere oplysninger, vil gebyret  

 ikke blive tilbagebetalt.
 Klage over kommunens afgørelser af  

 gebyrspørgsmålet følger samme klagevej som klager over  

 selve besvarelsen af det bindende ligningssvar, idet der er tale om en  

 afgørelse, som den kommunale skattemyndighed træffer som led i  

 løsningen af opgaverne nævnt i skattestyrelseslovens  

 § 2.
Anmodningen efter stk. 1 skal være  

 vedlagt de oplysninger, som spørgeren råder over af relevans for  

 beskrivelsen af spørgsmålet og de faktiske forhold.
Kravene til  

 dokumentation er de samme som ved anmodning om bindende forhåndsbesked  

 fra Ligningsrådet.
Herved er pligten til at samle de relevante  

 oplysninger af betydning for svaret i vidt omfang pålagt  

 spørgeren.
Hvis den kommunale skattemyndighed skønner, at  

 spørgsmålet ikke er tilstrækkeligt oplyst, kan  

 spørgeren anmodes om yderligere oplysninger.
Efterkommes en  

 sådan anmodning ikke inden rimelig tid, kan spørgsmålet  

 efter stk. 3 afvises.
Kommunen kan i forbindelse med, at skatteyderen  

 anmodes om yderligere oplysninger, fastsætte en passende frist for  

 indsendelse af yderligere oplysninger.
Fristen bør ikke være  

 under 10 dage.
En spørger kan ikke afvise at tilvejebringe en  

 oplysning med henvisning til, at oplysningen allerede fremgår af  

 oplysninger hos en offentlig myndighed.
 Til § 20 G:
 Det foreslås i stk. 1, at den kommunale  

 skattemyndighed i særlige tilfælde får mulighed for efter  

 en skønsmæssig vurdering at afvise en anmodning om bindende  

 ligningssvar i følgende situationer:
I nr. 1 foreslås det, at en anmodning om  

 bindende ligningssvar skal kunne afvises, såfremt  

 spørgsmålet i sagen er af mere vidtrækkende betydning.
Der  

 kan være tale om spørgsmål, hvor besvarelsen må  

 forventes at få betydning i en flerhed af sager   eksempelvis  

 besvarelse af spørgsmål vedrørende udbudte  

 investeringsprojekter, hvor der er mange skatteydere med ens skatteforhold.  

 Videre kan der være tale om principielle sager, hvor besvarelsen  

 må formodes at være så nyskabende, at den vil bidrage til  

 at fastlægge en endnu ikke skabt praksis eller give retningslinier for  

 udøvelsen af en skønsmæssig beføjelse.
I nr. 2 foreslås det, at kommunerne skal  

 kunne afvise at besvare en anmodning om bindende ligningssvar i sager, der  

 angår et betydeligt beløb.
Med betydeligt beløb  

 forstås i 2003 ansættelsesændringer, hvor  

 indkomstgrundlaget påvirkes med ca. 5 mio. kr. eller derover.
Ved  

 opgørelsen af indkomstgrundlaget indregnes skønnet  

 påvirkning af indkomstgrundlaget for fremtidige år, i det omfang  

 et svar har betydning for flere indkomstår.
 Endelig kan kommunen efter nr. 3 afvise at besvare  

 en anmodning om bindende ligningssvar, såfremt det skønnes, at  

 spørgsmålet er af en sådan karakter, at det ikke kan  

 besvares med fornøden sikkerhed, eller andre hensyn taler  

 afgørende imod en besvarelse.
Der tænkes her på situationer, hvor kommunen  

 ud fra spørgsmålets formulering ikke med fornøden  

 sikkerhed kan fastlægge det skatteretlige tema for  

 spørgsmålet.
Der kan også være tale om, at  

 spørgeren   evt. efter at kommunen har bedt om yderligere oplysninger  

 - fortsat ikke kan oplyse faktum tilstrækkeligt til, at det er  

 forsvarligt for den kommunale skattemyndighed at besvare henvendelsen som et  

 bindende ligningssvar.
Dette kan eksempelvis forekomme ved en  

 utilstrækkelig beskrivelse af omstændigheder ved dispositionen,  

 eller hvor en besvarelse afhænger af nogle valg, som skatteyderen endnu  

 ikke har truffet.
Videre kan der være tale om, at spørgeren  

 ønsker en række alternative muligheder besvaret således,  

 at en besvarelse vil være at ligestille med rådgivning.
Endelig indeholder bestemmelsen en sikkerhedsventil, idet  

 en anmodning kan afvises, hvor andre hensyn taler afgørende imod en  

 besvarelse.
Bestemmelsen kan eksempelvis anvendes i tilfælde, hvor en  

 besvarelse kan medføre en særlig risiko for uensartede  

 besvarelser.
Bestemmelsen kan dog ikke anvendes til at afvise at besvare en  

 anmodning om bindende ligningssvar, fordi den kommunale skattemyndighed er i  

 tvivl om den retlige vurdering.
 I stk. 2 foreslås det, at den kommunale  

 skattemyndigheds afgørelse om at afvise at besvare en anmodning om  

 bindende ligningssvar ikke kan indbringes for anden administrativ myndighed.  

 Dette er begrundet i et ønske om at undgå klagesager  

 vedrørende de kommunale skattemyndigheders udnyttelse af en  

 skønsmæssig beføjelse, hvor klagerens interesse i at  

 opnå en besvarelse bedre kan tilgodeses ved at udnytte muligheden for  

 at forelægge spørgsmålet til besvarelse for  

 Ligningsrådet.
 Til § 20 H:
 Efter gældende ret er de svar, som kommunerne  

 afgiver i forbindelse med deres responderende virksomhed, ikke bindende ved  

 den endelige ligning af den skattepligtige, idet afgørelsen kan blive  

 ændret af overordnede myndigheder i forbindelse med tilsynet med  

 kommunernes ligning, eller kommunen kan anlægge en anden opfattelse ved  

 en efterfølgende ansættelsesændring.
Det afgørende for den foreslåede ordning er i  

 modsætning hertil, at et svar fra den kommunale skattemyndighed skal  

 kunne afgives med bindende virkning både for den kommunale  

 skattemyndighed og for de statslige skattemyndigheder.
Hverken den kommunale  

 skattemyndighed selv eller tilsynsmyndighederne vil derfor  

 efterfølgende kunne ændre indholdet af et bindende ligningssvar,  

 uanset at det viser sig, at svaret måtte være forkert.  

 Således vil Ligningsrådet efter indstilling fra den centrale  

 told- og skatteforvaltning ikke kunne ændre et skatteankenævns  

 kendelse om et bindende ligningssvar, således som det efter de  

 gældende regler er muligt vedrørende skatteankenævnenes  

 kendelser vedrørende skatteansættelser.
 Dog vil en klageinstans i forbindelse med en klage over et  

 bindende ligningssvar kunne ændre svaret såvel til gunst som til  

 ugunst for skatteyderen på samme måde som efter de eksisterende  

 regler for klagebehandlinger vedrørende det pågældende  

 skattespørgsmål.
Det fremgår af stk. 1, at den bindende  

 virkning kun gælder for spørgeren og dermed ikke for andre  

 skatteydere med lignende forhold.
Dvs. at svaret ingen retskildemæssig  

 værdi har   andre skatteydere kan ikke støtte ret på det.  

 Ved kommunernes afgivelse af et bindende ligningssvar bør det  

 fremhæves i svaret, at dette kun er bindende for spørgeren og  

 ikke for andre end denne.
Videre fremgår det, at svaret kun binder  

 skattemyndighederne vedrørende det beskrevne forhold.
Det er derfor  

 vigtigt, at svaret er skriftligt og udformes præcist med henvisning til  

 spørgerens spørgsmål og beskrivelse af de faktiske  

 forhold, således at der efterfølgende undgås tvivl om  

 spørgsmålet eller rækkevidden af svaret.
Det foreslås, at et bindende ligningssvar binder  

 skattemyndighederne i 5 indkomstår.
Dette er begrundet i hensynet til  

 at begrænse skadevirkningerne af et eventuelt fejlagtigt svar.  

 Begrænsning skal ses i sammenhæng med, at svaret afgives med  

 bindende virkning på et fremrykket tidspunkt af en underordnet  

 skattemyndighed, og at svaret ikke kan ændres af tilsynet.  

 Begrænsningen er således en konsekvens af, at svaret er ubetinget  

 bindende for skattemyndighederne   når der bortses fra de  

 administrative klagemyndigheder - og således ikke efterfølgende  

 kan ændres til ugunst for skatteyderen, uanset at svaret måtte  

 være forkert.
Den kommunale skattemyndighed kan efter en konkret  

 vurdering begrænse den bindende virkning til en kortere periode end 5  

 indkomstår.
Herved bliver det inden for den 5-årige ramme muligt  

 for den kommunale skattemyndighed individuelt at fastlægge, hvor  

 længe der er behov for, at det bindende ligningssvar skal  

 gælde.
 I stk. 2 foreslås det, at besvarelsen af  

 anmodninger om bindende ligningssvar om salgssummer og fordelingen heraf  

 på aktiver efter afskrivningslovens § 45 eller  

 ejendomsavancebeskatningslovens § 4 foregår efter en lignende  

 procedure, som anvendes i forbindelse med ligningen.
Efter afskrivningslovens § 45, stk. 3, er  

 køber og sælgers fordeling af den kontantomregnede salgssum  

 på aktiver i en købsaftale undergivet de skatteansættende  

 myndigheders prøvelse.
Fremgangsmåden for denne prøvelse  

 er fastsat i afskrivningslovens § 45, stk. 4-6. Er den  

 skatteansættende myndighed ikke den samme for sælger og  

 køber, træffer den skatteansættende myndighed for  

 sælger afgørelse om den samlede salgssum og fordelingen heraf  

 efter høring af den eller de skatteansættende myndigheder for  

 aftalens øvrige parter.
Denne afgørelse er direkte bindende for  

 såvel sælger som køber og kan påklages af  

 såvel køber som sælger.
Endelig skal der ved enhver  

 ændring af sælgers salgssum henholdsvis købers  

 anskaffelsessum ske en tilsvarende regulering af købers  

 anskaffelsessum henholdsvis sælgers salgssum.
Tilsvarende  

 fremgangsmåde gælder, for så vidt angår  

 opgørelse af afståelsessummen efter  

 ejendomsavancebeskatningsloven.
Det foreslås, at besvarelser af anmodninger om  

 bindende ligningssvar vedrørende opgørelsen af  

 afståelsessum og fordelingen heraf efter afskrivningslovens § 45  

 eller ejendomsavancebeskatningslovens § 4 af hensyn til en symmetrisk  

 beskatning af køber og sælger skal være direkte bindende  

 for samtlige parter i købsaftalen.
Disse spørgsmål kan  

 derfor kun besvares, såfremt samtlige parter i købsaftalen  

 anmoder om bindende ligningssvar.
 Det er en forudsætning, at samtlige parter i  

 købsaftalen er omfattet af kredsen af skatteydere, der kan anmode om  

 bindende ligningssvar efter den foreslåede § 20 E.
Svarende til, hvad der gælder ved ligningen,  

 foreslås det, at anmodningen skal behandles af den kommunale  

 skattemyndighed for sælger, når sælger og køber ikke  

 lignes af den samme kommunale skattemyndighed.
Er der mere end én  

 sælger, og har disse ikke samme kommunale skattemyndighed, eller er  

 sælger ikke skattepligtig her til landet, bestemmer skatteministeren,  

 hvilken skatteansættende myndighed, der behandler anmodningen.  

 Sælgers kommunale skattemyndighed kan ikke træffe  

 afgørelse uden forudgående høring af de kommunale  

 skattemyndigheder for de øvrige parter i købsaftalen.
For at undgå, at et klageforløb kan  

 medføre asymmetrisk skattemæssig behandling af sælger og  

 køber, foreslås det at samordne klagebehandlingen således,  

 at en klage over det bindende ligningssvar påklages til  

 skatteankenævnet for den kommunale skattemyndighed, som har behandlet  

 anmodningen om bindende ligningssvar.
Skatteankenævnets kendelse har  

 direkte bindende virkning for samtlige parter i købsaftalen.
Alle  

 parter i købsaftalen bliver herved inddraget i klagesagen, uanset om  

 de ønsker at klage over svaret eller ej.
Samtlige parter i  

 købsaftalen får herved partsstatus i klagesagen.
Tilsvarende er  

 foreslået ved klage til Landsskatteretten.
Såfremt en af parterne i købsaftalen ikke  

 lægger det bindende ligningssvar til grund ved selvangivelsen, er det  

 foreslået, at virkningen af det bindende ligningssvar bortfalder for  

 samtlige parter i købsaftalen.
Sanktionen for ikke at have lagt det  

 bindende ligningssvar til grund ved selvangivelsen er, at kommunen i  

 forbindelse med den almindelige ligning ændrer den skattepligtiges  

 skatteansættelse.
En sådan ansættelsesændring  

 følger de almindelige regler for klage over en skatteansættelse.  

 Med forslaget om, at den bindende virkning bortfalder for samtlige parter i  

 købsaftalen, sikres der mod asymmetri i den skattemæssige  

 behandling af sælger og køber, hvor en klageinstans ændrer  

 kommunens fastsættelse af overdragelsessum eller fordelingen af  

 overdragelsessummen.
 Da et bindende ligningssvar kan ændres ved en  

 aftaleparts påklage, og den bindende virkning kan bortfalde,  

 såfremt en aftalepart undlader at lægge svaret til grund ved  

 selvangivelsen, bør disse konsekvenser fremgå af et bindende  

 ligningssvar omfattet af den foreslåede § 20 H, stk. 2.
I stk. 3, 1. pkt., foreslås et generelt  

 forbehold for den bindende virkning af et bindende ligningssvar i de  

 situationer, hvor der er sket ændringer i de forudsætninger, der  

 har været afgørende for indholdet af svaret.
Dette gælder  

 både ændringer i de faktiske forhold, der har været lagt  

 til grund ved besvarelsen af spørgsmål, og ændringer i  

 love eller bekendtgørelser, der har været lagt til grund ved  

 besvarelsen.
Derimod vil en ændret opfattelse af en fortolkning  

 hos skattemyndighederne ikke fratage svaret dets bindende virkning.
Ved  

 myndighedernes praksisændring til ugunst for spørgeren vil denne  

 fortsat kunne støtte ret på et afgivet bindende ligningssvar.  

 Det foreslås at gælde både i situationer, hvor der er tale  

 om en administrativ praksisændring, og hvor praksisændringen  

 skyldes en domstolsafgørelse, der ændrer hidtidig praksis.
 En konsekvens af at lade den bindende virkning af bindende  

 ligningssvar være upåvirket af senere skærpende  

 praksisændringer er, at skattepligtige med identiske skatteforhold  

 bliver stillet forskelligt i skattemæssig henseende afhængigt af,  

 om der har været anmodet om bindende ligningssvar.
 For at afbøde denne konsekvens er det  

 foreslået, at den bindende virkning af et bindende ligningssvar varer i  

 5 indkomstår, jf. den foreslåede bestemmelse i stk. 1. For  

 en skattepligtig, der har modtaget et bindende ligningssvar, vil en  

 gennemført skærpende praksisændring på det  

 pågældende skatteområde således få indflydelse  

 på den skattepligtiges skattemæssige behandling efter  

 udløbet af den 5-årige periode.
Såfremt besvarelsen af en anmodning om bindende  

 ligningssvar vedrører anvendelsen eller fortolkningen af en  

 dobbeltbeskatningsoverenskomst, beror en afgørelse af  

 spørgsmålet ikke alene på de danske skattemyndigheders  

 vurdering af spørgsmålet.
Såfremt der opstår  

 uenighed mellem den udenlandske myndighed og de danske skattemyndigheder om  

 anvendelsen eller fortolkningen af en dobbeltbeskatningsoverenskomst,  

 afgøres uenigheden gennem en mutual agreement procedure, hvor de  

 danske skattemyndigheders opfattelse kan blive tilsidesat.
 Det foreslås derfor i stk. 3, 2. pkt.,  

 at den bindende virkning af et bindende ligningssvar vedrørende  

 anvendelsen eller fortolkningen af en dobbeltbeskatningsoverenskomst betinges  

 af, at den anden kontraherende stat, som overenskomsten er indgået med,  

 er enig i fortolkningen og anvendelsen af dobbeltbeskatningsaftalen.
Til nr. 7 og 9 Efter skattestyrelsesloven § 21, stk. 4, og  

 § 28, stk.1, kan henholdsvis skatteankenævnene og  

 Landsskatteretten ved en klage foretage sådanne ændringer af  

 skatteansættelsen eller vurderingen, der er en følge af klagen.  

 Klageinstansen kan således foretage en prøvelse af de forhold,  

 som der er klaget over, og eventuelt ændre afgørelsen til ugunst  

 for klageren, i det omfang forhøjelsen udspringer af samme faktiske  

 omstændigheder, der har ligget til grund for det påklagede  

 forhold.
Det foreslås, at henholdsvis skatteankenævnene  

 og Landsskatteretten skal have samme beføjelse ved klage over et  

 bindende ligningssvar.
Herved kommer reglerne om klage over et bindende  

 ligningssvar til at svare til de gældende regler for klage over en  

 skatteansættelse.
Til nr. 8 Efter de gældende regler i skattestyrelseslovens  

 § 23, stk. 1, om bindende forhåndsbesked fra  

 Ligningsrådet kan Ligningsrådets besvarelser af bindende  

 forhåndsbeskeder påklages til Landsskatteretten.
Det foreslås, at Landsskatteretten bliver  

 klageinstans for skatteankenævnenes afgørelser vedrørende  

 bindende ligningssvar fra de kommunale skattemyndigheder.
Herved bliver  

 klagevejen for et bindende ligningssvar den samme som for klager over  

 skatteansættelsen.
Til § 2 Det foreslås, at loven træder i kraft den 1.  

 juli 2003 og har virkning for indkomståret 2003 og senere  

 indkomstår.
Dette indebærer, at der fra og med 1. juli 2003  

 bliver mulighed for at få bindende ligningssvar vedrørende  

 indkomståret 2003 eller senere indkomstår.
 Fastlæggelsen af ikrafttrædelsen er sket under  

 hensyntagen til, at de kommunale skattemyndigheder kan nå at indrette  

 forretningsgange for behandlingen af anmodninger om bindende  

 ligningssvar.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om skattemyndighedernes organisation og opgaver m.v.  

 (skattestyrelsesloven) jf. lovbekendtgørelse nr. 617 af 22. juli 2002,  

 foretages følgende ændringer:
 § 2. Den kommunale skattemyndighed foretager:
»6)	Behandling af anmodning om bindende ligningssvar efter kapitel 2  

 B.« 1)	Skatteansættelsen af indkomst for fysiske personer og  

 dødsboer.
 2)	Efterprøvelse af passivposter efter boafgiftslovens § 13  

 a, der ikke vedrører værdiansættelsen efter  

 boafgiftslovens § 12.
 3)	Beregning af passivposter efter kildeskattelovens § 33 D i de  

 tilfælde, hvor en gave er indkomstskattepligtig efter statsskattelovens  

 § 4, litra c.
 4)	Skatteansættelse efter lov om en kommunal og amtskommunal  

 ejendomsværdiskat.
 5)	Ansættelse for fysiske personer og dødsboer af  

 underskud og tab, der kun kan modregnes i skattepligtig indkomst fra kilder  

 af samme art, som underskuddet eller tabet vedrører.
 § 12. Den centrale told- og skatteforvaltning skal føre  

 tilsyn med, at skatteansættelse af indkomst og ejendomsværdi,  

 værdiansættelse m.v. i dødsboer samt vurdering af fast  

 ejendom sker på behørig og ensartet måde over hele  

 landet.
 2. § 12, stk. 1, affattes således:
»Den centrale told- og skatteforvaltning skal føre  

 tilsyn med, at skatteansættelse af indkomst og ejendomsværdi,  

 værdiansættelse m.v. i dødsboer, vurdering af fast ejendom  

 samt afgivelse af bindende ligningssvar sker på behørig og  

 ensartet måde over hele landet.« § 13. - - - 3. § 13, stk. 2, affattes således:
 Stk. 2. Told- og skatteforvaltningen forsyner de lokale  

 skattemyndigheder og vurderingsankenævnene med oplysninger til brug ved  

 ligningen af fysiske personer og dødsboer eller vurderingen og giver  

 de lokale skattemyndigheder anvisninger med hensyn til den formelle  

 fremgangsmåde, tilrettelæggelsen og gennemførelsen af  

 selve ligningen af fysiske personer og dødsboer.
»Told- og skatteforvaltningen forsyner de lokale  

 skattemyndigheder og vurderingsankenævnene med oplysninger til brug ved  

 ligningen af fysiske personer og dødsboer eller vurderingen og giver  

 de lokale skattemyndigheder anvisninger med hensyn til den formelle  

 fremgangsmåde, tilrettelæggelsen og gennemførelsen af  

 såvel besvarelsen af anmodninger om bindende ligningssvar som af selve  

 ligningen af fysiske personer og dødsboer.« § 14. - - - 4. § 14, stk. 3, affattes således:
 Stk. 3. Told- og skatteforvaltningen kan udtage  

 selvangivelser, ansættelser og vurderingssager til gennemgang.
»Told- og skatteforvaltningen kan udtage bindende  

 ligningssvar, selvangivelser, ansættelser og vurderingssager til  

 gennemgang.« § 18. Ligningsrådet skal godkende de planer og  

 anvisninger, som udarbejdes af den centrale told- og skatteforvaltning efter  

 § 13.
 Stk. 2. Ligningsrådet skal godkende de  

 regler, efter hvilke told- og skatteforvaltningen undersøger  

 rigtigheden af de afgørelser, som træffes af de lokale  

 skattemyndigheder og vurderingsankenævnene, jf. § 14.
 Stk. 3. I de tilfælde, hvor en kommune  

 gentagne gange ikke har opnået de forventede resultater af  

 ligningsarbejdet, kan Ligningsrådet efter indstilling fra den centrale  

 told- og skatteforvaltning give kommunen bindende direktiver for  

 ligningsarbejdet, herunder pålæg om, at nærmere angivne  

 dele af dette arbejde skal udføres af eksterne sagkyndige for  

 kommunens regning.
 5. I § 18 indsættes efter stk. 3 som nyt  

 stykke:
»Stk. 4. I de tilfælde, hvor en kommune gentagne gange  

 har afgivet åbenbart urigtige bindende ligningssvar eller tilsidesat  

 sine forpligtelser efter kapitel 2 B, kan Ligningsrådet efter  

 indstilling fra den centrale told- og skatteforvaltning give kommunen  

 pålæg om, at bindende ligningssvar indtil videre udarbejdes af  

 eksterne sagkyndige for kommunens regning.« Stk. 4 bliver herefter stk. 5.
 Stk. 4. Ligningsrådet afgiver indstilling til  

 skatteministeren angående udformningen af skemaerne til  

 selvangivelsen.
 6. Efter § 20 D indsættes som nyt kapitel:
»Kapitel 2 B Bindende ligningssvar § 20 E.
Fysiske personer og dødsboer kan hos den  

 kommunale skattemyndighed få et bindende ligningssvar på  

 spørgsmål om den skattemæssige virkning for  

 spørgeren af en disposition, når den kommunale skattemyndighed  

 har kompetence til at afgøre spørgsmålet efter § 2,  

 nr. 1-5.
Stk. 2. Stk. 1 gælder dog ikke  

 spørgsmål om den skattemæssige virkning af en disposition  

 mellem spørgeren og en juridisk person, hvor spørgeren ejer  

 mindst 25 pct. af aktie- eller anpartskapitalen eller råder over mere  

 end 50 pct. af stemmeværdien.
Ved afgørelsen af, om  

 spørgeren ejer mindst 25 pct. af aktie- eller anpartskapitalen eller  

 råder over mere end 50 pct. af stemmeværdien, finder  

 aktieavancebeskatningslovens § 11, stk. 3, tilsvarende  

 anvendelse.
§ 20 F.
En anmodning om et bindende ligningssvar skal indgives  

 skriftligt til den kommunale skattemyndighed, der forestår ligningen af  

 spørgeren.
Anmodningen skal indeholde alle de oplysninger af betydning  

 for svaret, som står til rådighed for spørgeren.  

 Anmodningen om bindende ligningssvar for et indkomstår skal indgives  

 senest 1 måned efter udløbet af det pågældende  

 indkomstår.
Er spørgerens indkomstår ikke sammenfaldende  

 med kalenderåret, skal anmodningen indgives senest 1 måned efter  

 udløbet af det kalenderår, som indkomståret træder i  

 stedet for.
For dødsboer skal anmodningen indgives senest 1  

 måned efter skæringsdatoen.
Stk. 2. Samtidig med indgivelse af anmodningen skal der  

 betales et gebyr på 150 kr. (i 1987-niveau) pr. disposition, der  

 ønskes vurderet som bindende ligningssvar.
Gebyret reguleres efter  

 personskattelovens § 20. Gebyret tilbagebetales, såfremt  

 anmodningen afvises efter § 20 G.
Stk. 3. Skønner den kommunale skattemyndighed, at  

 spørgsmålet ikke er tilstrækkeligt oplyst, kan den anmode  

 spørgeren om yderligere oplysninger eller dokumentation.
Efterkommes  

 anmodningen ikke inden rimelig tid, kan spørgsmålet afvises,  

 eller svaret begrænses til de forhold, der skønnes  

 tilstrækkeligt oplyst.
§ 20 G.
Den kommunale skattemyndighed kan i særlige  

 tilfælde afvise at give et bindende ligningssvar, såfremt det  

 skønnes:
1)	at spørgsmålet i sagen er af mere vidtrækkende  

 betydning, 2)	at sagen angår et betydeligt beløb, eller 3)	at spørgsmålet er af en sådan karakter, at det  

 ikke kan besvares med fornøden sikkerhed, eller andre hensyn taler  

 afgørende imod en besvarelse.
 Stk. 2. En afgørelse om afvisning af en anmodning om  

 bindende ligningssvar kan ikke påklages til anden administrativ  

 myndighed.
§ 20 H.
Et bindende ligningssvar efter § 20 E,  

 stk. 1, er bindende for skattemyndighederne i forhold til  

 spørgeren ved behandlingen af det beskrevne forhold i 5  

 indkomstår.
Den kommunale skattemyndighed kan dog efter en konkret  

 vurdering i forbindelse med afgivelse af et bindende ligningssvar  

 begrænse den bindende virkning til en kortere periode end 5  

 indkomstår.
Stk. 2. Såfremt spørgsmålet angår  

 opgørelsen af afståelsessum og fordelingen heraf efter  

 afskrivningslovens § 45, stk. 1 og 2, eller  

 ejendomsavancebeskatningslovens § 4, stk. 4 og 5, mellem parter,  

 der efter § 20 E kan få et bindende ligningssvar, skal samtlige  

 parter i købsaftalen anmode om bindende ligningssvar.
Er den kommunale  

 skattemyndighed for sælger og køber ikke den samme, behandler  

 den kommunale skattemyndighed for sælger anmodningen med direkte  

 bindende virkning for samtlige parter i købsaftalen.
Er der mere end  

 én sælger, og har disse ikke samme kommunale skattemyndighed,  

 eller er sælger ikke skattepligtig her til landet, bestemmer  

 skatteministeren, hvilken skatteansættende myndighed, der behandler  

 anmodningen.
Den kommunale skattemyndighed for sælger kan ikke  

 træffe afgørelse uden forudgående høring af den  

 eller de kommunale skattemyndigheder, der i øvrigt foretager  

 skatteansættelsen af sælger eller køber.
Meddelelsen om  

 det bindende ligningssvar skal sendes til samtlige parter i  

 købsaftalen.
En klage over det bindende ligningssvar kan  

 påklages til skatteankenævnet for den kommunale skattemyndighed,  

 der har behandlet anmodningen, og skatteankenævnets afgørelse  

 binder samtlige parter i købsaftalen.
Tilsvarende gælder for  

 klage til Landsskatteretten.
Såfremt en eller flere parter i  

 købsaftalen ikke lægger det bindende ligningssvar til grund ved  

 selvangivelsen, bortfalder den bindende virkning i forhold til alle parter i  

 købsaftalen.
Stk. 3. Et bindende ligningssvar er ikke bindende i det  

 omfang, der er sket ændringer i forudsætninger, som har  

 været afgørende for indholdet af ligningssvaret, herunder  

 ændringer i love eller bekendtgørelser, der har ligget til grund  

 for det bindende ligningssvar.
Tilsvarende gælder i sager, der  

 vedrører fortolkningen af en dobbeltbeskatningsoverenskomst,  

 såfremt en udenlandsk, færøsk eller grønlandsk  

 skattemyndighed lægger en anden vurdering af det pågældende  

 spørgsmål til grund.« § 21. - - - 7. § 21, stk. 4, 2. pkt., affattes  

 således:
Stk. 4. Skatteankenævnets afgørelser  

 træffes ved kendelse.
Ved klage over en skatteansættelse er  

 skatteankenævnet berettiget til at foretage sådanne  

 ændringer af ansættelsen, der er en følge af klagen.
»Ved klage over en skatteansættelse eller et  

 bindende ligningssvar er skatteankenævnet berettiget til at foretage  

 sådanne ændringer af ansættelsen eller det bindende  

 ligningssvar, der er en følge af klagen.« § 23. Landsskatteretten påkender klager over  

 afgørelser af:
 1)	Spørgsmål om skatteansættelse af indkomst efter  

 § 2, nr. 1, jf. § 5, § 12 A, jf. § 38, stk. 3,  

 § 14, stk. 4, og § 19, stk. 1.
 8. I § 23, stk. 1, indsættes som nr.  

 9:
»9)	Spørgsmål om bindende ligningssvar efter § 20 E,  

 jf. § 5.« 2)	Spørgsmål om efterprøvelse af passivposter efter  

 § 2, nr. 2, jf. § 5, § 14, stk. 4, og § 19,  

 stk. 1.
 3)	Spørgsmål om beregning af passivposter efter § 2,  

 nr. 3, jf. § 5, § 14, stk. 4, og § 19, stk. 1.
 4)	Spørgsmål om skatteansættelse efter lov om en  

 kommunal og amtskommunal ejendomsværdiskat.
 5)	Spørgsmål om vurdering af fast ejendom efter § 16  

 B, § 19, stk. 1, og § 22 B.
 6)	Spørgsmål om bindende forhåndsbesked efter  

 § 20 A, jf. § 17, stk. 3, 2. pkt., og § 20 C,  

 stk. 1.
 7)	Spørgsmål, der efter anden lovgivning kan  

 påklages til Landsskatteretten.
 8)	Spørgsmål om ansættelse efter § 2, nr. 5,  

 jf. § 5, og § 12 A, jf. § 38, stk. 3, af underskud og  

 tab, der kun kan modregnes i skattepligtig indkomst fra kilder af samme art,  

 som underskuddet eller tabet vedrører.
§ 28. Landsskatteretten afgør de indkomne klager ved en  

 kendelse.
Ved klage over en skatteansættelse eller en ejendomsvurdering  

 er Landsskatteretten berettiget til at foretage sådanne ændringer  

 af ansættelsen eller vurdering, der er en følge af klagen.
 9. § 28, stk. 1, 2. pkt., affattes  

 således:
»Ved klage over en skatteansættelse, et bindende  

 ligningssvar eller en ejendomsvurdering er Landsskatteretten berettiget til  

 at foretage sådanne ændringer af ansættelsen, det bindende  

 ligningssvar eller vurderingen, der er en følge af klagen.« § 2 Stk. 1. Loven træder i kraft den 1. juli 2003.
 Stk. 2. Efter lovens ikrafttræden kan der gives bindende  

 ligningssvar vedrørende indkomståret 2003 og senere  

 indkomstår.
