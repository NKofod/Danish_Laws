Vejledning om fleksibel efterløn Indledning I bekendtgørelse nr. 561 af 22. juni 2000 om fleksibel  

 efterløn er der fastsat regler om fleksibel efterløn.
 I denne vejledning beskrives bekendtgørelsens regler, og nogle af  

 reglerne uddybes med nærmere retningslinier.
Til kapitel 1 Til § 1 Personkreds § 1 fastlægger personkredsen, der har ret til den fleksible  

 efterløn.
Medlemmer, som er fyldt 60 år før 1. juli 1999, har mulighed  

 for at vælge at arbejde efter reglerne i denne bekendtgørelse.  

 De vil være omfattet af kapitel 8 om fradrag for arbejde, kapitel 10 om  

 oplysningspligt og udbetaling af efterløn, kapitel 11 om ophold og  

 arbejde i lande uden for EØS-området, samt kapitel 12 om  

 efterløn efter forsikring på Færøerne.
Endvidere  

 finder kapitel 9 anvendelse, medmindre andet fremgår af  

 bekendtgørelse om arbejde og indtægter m.v. i  

 efterlønsperioden (for medlemmer, som er fyldt 60 år før  

 1. juli 1999).
Fra 1. juli 2000 er der indført nye regler om efterløn for  

 personer, der har et efterlønsbevis, og efterlønsmodtagere, der  

 har bopæl eller arbejde i et andet EØS-land.
Disse personer er  

 omfattet af denne bekendtgørelse.
I de tilfælde, hvor der for  

 denne persongruppe er fastsat særlige regler, henvises til reglerne i  

 bekendtgørelse om udbetaling af efterløn eller overgangsydelse  

 til personer, der har bopæl eller arbejde i et andet  

 EØS-land.
De nye regler om adgang for efterlønsmodtagere til at have ophold,  

 bopæl og arbejde i et andet EØS-land indebærer blandt  

 andet, at der ikke som tidligere gælder nogen tidsbegrænsning for  

 at tage ophold i et andet land inden for EØS-området.
For ophold  

 i lande uden for EØS-området gælder der imidlertid fortsat  

 en grænse på højst 3 måneder pr.  

 kalenderår.
Til kapitel 2 Til §§ 2-3 Efterlønsbevis Reglerne om at få et efterlønsbevis er fastsat i lovens  

 § 74 b.
Beviset sikrer det enkelte medlem retten til at overgå til  

 efterløn på et senere tidspunkt, selv om medlemmet på  

 grund af sygdom eller frihedsberøvelse ikke længere opfylder  

 betingelsen om at stå til rådighed for arbejdsmarkedet.
Beviset  

 giver også adgang til senere at få efterløn med mindst det  

 tidligere beregningsgrundlag eller satsen på bevistidspunktet.
 Et medlem med et efterlønsbevis, som kan opfylde 2-års-reglen  

 i § 9, har tillige følgende muligheder:
1)	at få lempeligere fradrag for pensionsopsparing, 2)	at få efterløn med den individuelt beregnede  

 dagpengesats, og 3)	at få en skattefri præmie.
 Fra bevistidspunktet skal medlemmet ikke længere indbetale  

 efterlønsbidrag.
 Efterlønsbeviset skal være i overensstemmelse med bilag 1  

 eller 2 til bekendtgørelsen.
Efterlønsbevisets udstedelse A-kassen skal efter reglerne i bekendtgørelse om vejledning  

 skriftligt informere om retten til et efterlønsbevis til alle  

 medlemmer, der er fyldt 59 år.
Senest 2 måneder før et  

 medlem fylder 60 år, udsender a-kassen en blanket til det enkelte  

 medlem til brug for ansøgningen om et efterlønsbevis.
A-kassen skal sammen med ansøgningen om et efterlønsbevis  

 sende medlemmet en oversigt over de pensioner m.v., som a-kassen har  

 fået oplysning om via elektroniske indberetninger fra  

 pensionsinstitutter m.v.
Se nærmere herom i vejledningen til kapitel  

 3.
A-kassen træffer som 1. instans afgørelse om retten til  

 efterlønsbevis.
A-kassens behandling af sagen om udstedelse af beviset  

 sker på grundlag af medlemmets egne og a-kassens oplysninger.
En  

 afgørelse om afslag på udstedelse af et bevis kan påklages  

 til Direktoratet for Arbejdsløshedsforsikringen og videre til  

 Arbejdsmarkedets Ankenævn.
 Efterlønsbeviset har tidligst virkning fra tidspunktet for  

 a-kassens modtagelse af ansøgningen (bevistidspunktet). Opfylder et  

 medlem først betingelserne for at få beviset på et senere  

 tidspunkt, er det bevistidspunktet.
Ved udstedelsen af et efterlønsbevis skal der ikke ske indplacering  

 af medlemmet, og det er ikke en betingelse, at medlemmet på  

 bevistidspunktet har bopæl i Danmark.
Alle øvrige betingelser  

 for efterløn, herunder medlemskab i en dansk a-kasse, skal være  

 opfyldt.
 A-kassen skal sikre sig, at medlemmet på bevistidspunktet i  

 øvrigt opfylder alle betingelserne for at få  

 efterlønsbevis, og at der foreligger dokumentation for  

 forsikringskategori, medlemsanciennitet, betaling af kontingent, samt at  

 medlemmet opfylder beskæftigelseskravet efter lovens § 53 eller  

 har dagpengeret efter lovens § 55.
 Et medlem, der ønsker at medregne beskæftigelses- eller  

 forsikringsperioder fra udlandet til at opfylde betingelserne for  

 efterløn med arbejde fra udlandet, skal opfylde de særlige  

 regler om ret til efterløn for medlemmer, der har haft forsikrings- og  

 beskæftigelsesperioder i udlandet.
 Et medlem, der har bopæl i udlandet, og som skal have et  

 efterlønsbevis, skal være medlem af en dansk a-kasse og i  

 øvrigt have ret til dagpenge.
A-kassen skal sikre sig, at medlemmet efter en konkret vurdering på  

 bevistidspunktet kan anses for at stå til rådighed for  

 arbejdsmarkedet.
Hvis medlemmets manglende rådighed skyldes, at  

 medlemmet f.eks. holder fri for egen regning eller holder ferie, vil det dog  

 ikke udelukke, at beviset kan udstedes med bevistidspunkt fra den  

 pågældende dag.
Rådighedskravet for medlemmer med bopæl i  

 udlandet Har medlemmet bopæl i udlandet, skal a-kassen sikre sig, at  

 medlemmet efter en konkret vurdering ville kunne anses for at stå til  

 rådighed for det danske arbejdsmarked, hvis medlemmet havde ophold i  

 Danmark.
Vurderingen skal foretages såvel i forbindelse med udstedelse  

 af efterlønsbevis, som på tidspunktet for  

 overgang til efterløn, og skal foretages i forhold til det enkelte  

 medlems aktuelle situation.
Er der f.eks. tale om et medlem, som er i arbejde i udlandet, eller som er  

 udrejst til udlandet, fordi medlemmets ægtefælle eller samlever  

 har overtaget arbejde i det pågældende land, vil der som  

 udgangspunkt ikke være tvivl om medlemmets rådighed, medmindre  

 medlemmets oplysninger eller sagens omstændigheder i øvrigt  

 måtte skabe en sådan tvivl.
Det samme gælder  

 grænsegængere m.v., som f.eks. har bopæl i et andet  

 EØS-land og beskæftigelse i Danmark.
Modsat kan der være tvivl om rådigheden i tilfælde, hvor  

 et medlem er udrejst, og hvor udrejsen ikke er begrundet i medlemmets eller  

 ægtefællens eller samleverens arbejdsmæssige forhold.
I  

 disse tilfælde bør der foretages en nærmere  

 undersøgelse af årsagen til medlemmets udrejse.
I vurderingen  

 kan f.eks. indgå, om medlemmet må anses for varigt at have  

 trukket sig tilbage fra arbejdsmarkedet, eller om medlemmet midlertidigt  

 holder fri for egen regning, og med hensigt om igen at stille sig til  

 rådighed for arbejdsmarkedet.
Er medlemmet i ledighedsperioder tilmeldt  

 den offentlige arbejdsanvisning i bopælslandet, kan dette  

 tillægges vægt i forbindelse med rådighedsvurderingen.
 Rådighedsvurderingen skal foretages på grundlag af reglerne i  

 direktoratets bekendtgørelse om rådighed.
Det kan i nogle tilfælde være vanskeligt eller umuligt at  

 indhente oplysninger fra arbejdsgivere, offentlige myndigheder m.v. i  

 udlandet, som kan understøtte medlemmets oplysninger om  

 rådigheden.
Der vil derfor kunne stilles særlige krav til, at  

 medlemmet selv bidrager med den fornødne dokumentation for, at  

 rådighedsbetingelserne er opfyldt.
Herunder kan det kræves, at  

 medlemmet f.eks. sørger for autoriseret oversættelse af  

 dokumenter, som kan have betydning for rådighedsvurderingen.
Vurderer  

 a-kassen på grundlag af f.eks. viden om tidligere sygdomsforløb,  

 varigheden af medlemmets udlandsophold eller årsagen til  

 udlandsopholdet, at der er behov for en personlig samtale med medlemmet, kan  

 a-kassen stille krav om, at medlemmet deltager i en sådan samtale i  

 a-kassen.
Overgangsydelse og forlængede dagpenge Medlemmer, der i kraft af særlige regler har ret til efterløn  

 netop ved det 60. år, herunder et medlem, der har modtaget  

 overgangsydelse eller dagpenge efter lovens § 55, stk. 4, kan  

 få et bevis.
Hvis medlemmet går direkte på efterløn  

 fra overgangsydelse eller fra dagpenge efter lovens § 55, stk. 4,  

 skal medlemmet ikke have et bevis.
Et medlem, som kommer fra overgangsydelse eller dagpenge efter lovens  

 § 55, stk. 4, og som ikke går på efterløn ved  

 det fyldte 60. år, kan som nævnt få et bevis.
Men i  

 så fald skal man være opmærksom på, at medlemmet ved  

 den senere overgang til efterløn skal have optjent et nyt  

 beskæftigelseskrav for at have ret til at gå på  

 efterløn.
Et medlem på overgangsydelse har ret til at modtage ydelsen indtil  

 udgangen af den måned, hvor pågældende fylder 60 år,  

 mens retten til et bevis indtræder allerede fra det fyldte 60.  

 år.
Denne regel, kombineret med den særlige mulighed for at kunne  

 opfylde beskæftigelseskravet ved at arbejde i perioden med  

 overgangsydelse, bevirker, at en modtager af overgangsydelse ved det fyldte  

 60. år kan fravælge sine særlige rettigheder som modtager  

 af overgangsydelse og i stedet vende tilbage til arbejdsmarkedet med et  

 bevis.
Se også neden for under §§ 47-49 om betydningen af det  

 valg.
Særlige forhold, som ikke hindrer udstedelsen af  

 efterlønsbevis Et medlem, der på bevistidspunktet er i beskæftigelse som  

 lønmodtager eller udøver selvstændig virksomhed som  

 hovedbeskæftigelse, vil ikke være udelukket fra at få et  

 bevis, selv om medlemmet som følge heraf ikke kan anses for at  

 være dagpengeberettiget.
 Et medlem, der udøver bibeskæftigelse ved selvstændig  

 virksomhed, er ikke udelukket fra at få et efterlønsbevis,  

 uanset om pågældende efter de gældende regler ikke kan  

 modtage dagpenge under ledighed.
Et medlem, der modtager social pension, eller hvor der for medlemmet er  

 rejst sag om social pension, og som vil være dagpengeberettiget under  

 ledighed, vil ligeledes kunne opnå beviset.
Ved overgangen til  

 efterløn skal medlemmet fortsat kunne være berettiget til  

 efterløn i forhold til reglerne om efterløn og social  

 pension.
Beregningsgrundlaget Formålet med efterlønsbeviset er blandt andet at sikre, at  

 medlemmet ved senere overgang til efterløn kan få beregnet en  

 sats på baggrund af det beregningsgrundlag, som medlemmet havde  

 på bevistidspunktet.
Beviset sikrer således, at medlemmet ikke  

 får en ringere sats, hvis medlemmet i den mellemliggende periode  

 får en lønnedgang.
 Et beregningsgrundlag, der på bevistidspunktet giver ret til den  

 maksimale dagpengesats, kan senere anvendes ved medlemmets overgang til  

 efterløn.
 Opgørelsen af beregningsgrundlaget og fastsættelsen af en  

 dagpengesats for medlemmet sker på baggrund af de gældende regler  

 for beregning af dagpenge for lønmodtagere og selvstændige  

 erhvervsdrivende, jf. lovens § 51, stk. 1, 2, 4 eller 5.
 Hvis opgørelsen sker efter lovens § 51, stk. 1, anvendes  

 Bilag 1. Hvis et medlem har ret til at modtage dagpenge med mindstesatsen for  

 lønmodtagere eller selvstændige eller som dimittend, anvendes  

 Bilag 2. Det gælder også medlemmer, der får udstedt et  

 bevis efter at have modtaget overgangsydelse.
 Ved opgørelsen af beregningsgrundlaget skal a-kassen opgøre  

 medlemmets hidtidige, daglige arbejdsfortjeneste på bevistidspunktet og  

 skrive dette beløb i efterlønsbeviset.
For et medlem, der tidligere har fået opgjort et beregningsgrundlag,  

 skal betingelserne for at få foretaget en ny beregning være  

 opfyldt på bevistidspunktet.
For et medlem, der ikke opfylder  

 betingelserne for at få foretaget en ny dagpengeberegning, skal  

 a-kassen anvende det senest forudgående beregningsgrundlag med  

 tillæg af alle senere satsreguleringer.
Hvis et medlem opfylder betingelserne, kan pågældende, i  

 stedet for et egentligt beregningsgrundlag, få mindst den særlige  

 mindstesats for lønmodtagere eller selvstændige efter lovens  

 § 51, stk. 4 eller 5. A-kassen skal i så fald i  

 efterlønsbeviset (Bilag 2) oplyse størrelsen af den aktuelle  

 mindstesats på bevistidspunktet.
Det samme gør sig  

 gældende for et medlem, der har ret til dagpenge for nyuddannede efter  

 lovens § 51, stk. 2.
Et fuldtidsforsikret medlem, der efter lovens § 74 j, stk. 3,  

 på bevistidspunktet alene vil være berettiget til at få  

 udbetalt efterløn efter satsen for deltidsforsikrede, skal have oplyst  

 denne lavere efterlønssats i beviset.
Medlemmets beregningsgrundlag  

 som fuldtidsforsikret skal dog fortsat skrives i beviset.
 Et medlem, der på bevistidspunktet har ret til efterløn med  

 en sats som fuldtidsforsikret, skal også ved overgangen til  

 efterløn kunne opfylde betingelserne for at få efterløn  

 som fuldtidsforsikret, for at få denne sats.
I efterlønsbeviset skal a-kassen alene som en vejledende oplysning  

 angive efterlønsbeløbet på årsbasis.
Beløbet  

 på årsbasis svarer til:
 efterlønssatsen x 5 dage x 52 uger.
Der er alene tale om et beløb på årsbasis, og det er  

 ikke et udtryk for, at medlemmet altid har ret til at modtage det fulde  

 årlige beløb ved overgangen til efterløn.
Medlemmet kan  

 f.eks. have skiftet forsikringsstatus fra deltid til fuldtidsforsikret eller  

 har først på det tidspunkt, hvor overgangen til efterløn  

 finder sted, fået ret til satsen for fuldtidsforsikrede, jf. lovens  

 § 74 j, stk. 1-2.
I et efterlønsbevis skal a-kassen anvende højst den  

 gældende 91 pct. sats.
I beviset til et medlem, der modtager  

 overgangsydelse, skal a-kassen angive 82 pct. satsen (Bilag 2). Se dog neden  

 for under vejledningen til §§ 47-49.
Det forhold, at medlemmet på bevistidspunktet har fået opgjort  

 et beregningsgrundlag, har ingen indflydelse på, om medlemmet senere  

 ved den faktiske overgang har ret til at få foretaget en beregning.
Der  

 henvises til de gældende regler for beregning af arbejdsfortjenesten  

 for lønmodtagere og selvstændige erhvervsdrivende.
Særligt vedrørende selvstændige  

 erhvervsdrivendes beregningsgrundlag Det kan for en selvstændig erhvervsdrivende betyde store udgifter  

 til attestation fra en revisor, at der skal opgøres en sats, som  

 medlemmet måske aldrig vil få brug for.
I sådanne  

 tilfælde kan a-kassen undlade at påføre  

 efterlønsbeviset beregningsgrundlaget eller satsen.
Det forudsættes, at medlemmet, inden beviset udstedes, skriftligt  

 over for a-kassen har tilkendegivet, at medlemmet giver afkald på sin  

 ret.
Medlemmet skal samtidig skriftligt erklære, at medlemmet er klar  

 over konsekvenserne heraf.
Det vil sige, at det vil være  

 beregningsgrundlaget på overgangstidspunktet, der kommer til at  

 gælde, og at dette kan være lavere end beregningsgrundlaget  

 på bevistidspunktet.
 Det skal ligeledes klart fremgå, at et afkald på at få  

 en mulig mindstesats for selvstændige på efterlønsbeviset  

 kan få den konsekvens, at betingelserne for at få efterløn  

 med mindstesatsen på overgangstidspunktet ikke længere er  

 opfyldt, og at et individuelt beregningsgrundlag kan give en lavere sats end  

 på beregningstidspunktet.
 A-kassen skal opbevare medlemmets erklæring indtil udgangen af den  

 måned, hvor medlemmet fylder 70 år.
Til kapitel 3 Til §§ 4-8 Indledning Kapitel 3 i bekendtgørelsen giver regler om a-kassens  

 opgørelse af et medlems pensioner m.v.
Når opgørelsen er  

 på plads, skal a-kassen vejlede medlemmet om, hvordan pensionerne vil  

 komme til at medføre fradrag i efterløn, hvis medlemmet  

 overgår til efterløn nu eller eventuelt vælger at udskyde  

 overgangen til et senere tidspunkt.
Selve beregningen af fradrag i  

 efterløn for pensioner m.v. står i kapitel 7.
 Efter lovens § 74 i skal medlemmer, der fylder 60 år fra og med  

 den 1. juli 1999, have indberettet og opgjort værdien af pensioner m.v.  

 Opgørelsen skal foretages af a-kassen, enten ved udstedelsen af  

 efterlønsbevis eller ved overgangen til efterløn.
Et medlem, der er fyldt 60 år før den 1. juli 1999, og som  

 senere enten skal have efterlønsbevis eller overgår til  

 efterløn, er ikke omfattet af reglerne i lovens § 74 i om  

 pensioner.
Det samme gælder for et medlem, der overgår fra  

 overgangsydelse.
For denne gruppe henvises til reglerne i  

 bekendtgørelse om arbejde og indtægter mv. i  

 efterlønsperioden (for medlemmer, som er fyldt 60 år før  

 1. juli 1999).
Skatteministeriet, Told- og Skattestyrelsen (Told & Skat) samt  

 Direktoratet for Arbejdsløshedsforsikringen har fastsat regler for,  

 hvilke pensionsinstitutter m.v., der har pligt til at afgive  

 pensionsoplysninger, samt hvilke pensioner m.v. det drejer sig om.
Der er  

 også fastsat regler for, hvordan pensioner m.v. skal opgøres og  

 i hvilken form, oplysningerne skal afgives.
Elektronisk afgivelse af  

 oplysninger om pension m.v. skal ske til Told & Skat, der i elektronisk  

 form sender dem til DfA.
Direktoratet sender herefter oplysninger på  

 det enkelte medlem ud til den a-kasse, hvor pågældende er  

 medlem.
 Der henvises derfor også til det nærmere indhold af  

 følgende regler og vejledninger:
1)	Skatteministeriets bekendtgørelse nr. 543 af 30. juni 1999 om  

 (elektronisk) indberetning af pensioner m.v. til brug for opgørelse af  

 fradrag i efterløn.
Bekendtgørelsen fastsætter, hvem der  

 har pligt til at foretage edb-indberetning af pensioner, hvilke  

 pensionsordninger, samt i hvilken form, tidspunktet og med hvilken  

 værdi pensionsordningen skal afleveres.
 2)	Told & Skats vejledning om indberetning af pensionsrettigheder  

 (PERE), seneste udgave er dateret uge 40/1999. Vejledningen behandler regler  

 om indberetningspligt og retter sig til de oplysningspligtige og indeholder  

 blandt andet en beskrivelse af de tre særlige metoder for at  

 opgøre pensioner.
 3)	Direktoratet for Arbejdsløshedsforsikringens edb-tekniske  

 vejledning af 12. maj 2000 om DfA s overførsel af elektronisk  

 indberetning af pensioner m.v. til a-kasserne til brug for opgørelse  

 af fradrag i efterløn.
Hvilke pensionsinstitutter m.v. skal afgive  

 oplysninger Alle danske pensionsinstitutter m.v., skal efter lovens § 74 i afgive  

 oplysninger om pensioner m.v. for medlemmer, der fylder 60 år fra og  

 med den 1. juli 1999.
 Eksempler på pensionsinstitutter m.v., der elektronisk indberetter  

 oplysninger til brug for a-kasserne:
1)	Livsforsikringsselskaber, der driver virksomhed i Danmark, 2)	Tværgående pensionskasser under dansk tilsyn, 3)	Statstjenestemænd (Økonomistyrelsen), 4)	Kommunale tjenestemandspensioner i Danmark, 5)	Lønmodtagernes Dyrtidsfond, 6)	Pengeinstitutter og godkendte institutter vedrørende  

 rateopsparing og opsparing i pensionsøjemed i Danmark, 7)	Firmapensionskasser under dansk tilsyn.
 Eksempler på ordninger, hvor medlemmet selv skal oplyse om pensioner  

 m.v.:
1)	Ordninger i udenlandske livsforsikringsselskaber, 2)	Pension fra udenlandske arbejdsgivere, 3)	EU-pensioner, FN-pensioner og lign., 4)	Uafdækkede pensioner til direktører, 5)	Særskilte lovregulerede pensionsordninger, f.eks. for  

 lodser, 6)	Folketings-, minister- og borgmesterpensioner.
 For medlemmer, der er fyldt 60 år i perioden fra den 1. juli 1999  

 til den 30. september 2000, skal pensionsinstitutterne, i stedet for at  

 indberette elektronisk, afgive oplysningerne om pensioner m.v. til de  

 medlemmer, der selv henvender sig.
Alle indberettede oplysninger skal altid suppleres af medlemmets egne  

 oplysninger på tro og love om ordninger, f.eks. i udlandet, der ikke  

 kan indberettes automatisk, samt om eventuelle ændringer i det  

 indberettede.
Det gælder også, selvom et medlem først kan  

 få efterlønsbevis eller gå på efterløn  

 på et senere tidspunkt.
Hvilke ordninger er omfattet af  

 opgørelsespligten Der skal ske opgørelse af alle pensioner, der er omfattet af afsnit  

 I i pensionsbeskatningsloven.
Det vil sige, at man som udgangspunkt skal  

 opgøre alle pensionsordninger m.v., hvor bidrag eller præmier  

 enten er fradragsberettigede eller som er omfattet af ret til at se bort fra  

 indkomsten.
Efter lovens § 74 i, stk. 2, er visse pensioner  

 undtaget.
Det drejer sig f. eks. om Arbejdsmarkedets Tillægspension  

 (ATP), invalidepension og visse pensioner til efterlevende  

 ægtefælle, samlever eller børn.
Alle pensionsordninger skal indgå i opgørelsen, uanset om det  

 er aftalt, at ordningen skal komme til udbetaling i perioden med  

 efterløn eller ej.
Det gælder, uanset om pensionerne kan  

 hæves i perioden med efterløn.
Der skal således også  

 ske opgørelse af pensioner, der er led i et ansættelsesforhold,  

 selvom disse ikke kommer til udbetaling i perioden med efterløn.
 Følgende pensionsordninger (privattegnede såvel som ordninger  

 i ansættelsesforhold), vil herefter skulle indgå i  

 opgørelsen:
1)	Alderspensionsordninger med løbende udbetalinger, 2)	Rateforsikringer i pensionsøjemed, 3)	Kapitalforsikringer i pensionsøjemed, 4)	Rateopsparing i pensionsøjemed, 5)	Opsparing i pensionsøjemed, 6)	Indeksordninger og indekskontrakter, 7)	Opsparing i Lønmodtagernes Dyrtidsfond, 8)	Tilsvarende udenlandske pensionsordninger.
Til § 4 A-kassens samlede opgørelse af pensioner A-kassen skal foretage en samlet opgørelse af pensioner m.v. for at  

 vejlede et medlem om fradrag for pension, når et medlem skal have  

 udstedt et efterlønsbevis.
Hvis et medlem overgår til  

 efterløn uden at have fået et efterlønsbevis, skal  

 a-kassen på det tidspunkt opgøre pensioner m.v. til brug for at  

 beregne fradrag i efterløn.
Medlemmet skal skriftligt bekræfte a-kassens samlede endelige  

 opgørelse af pensioner m.v., inden a-kassen kan udstede et  

 efterlønsbevis.
Det gælder, uanset om der er tale om  

 edb-indberettede oplysninger efter § 5 eller oplysninger efter  

 §§ 6-7, dvs. som er indhentet eller afgivet af medlemmet.
Der vil normalt være en periode på ca. 2 måneder fra, at  

 et medlem fra a-kassen modtager den foreløbige oversigt over de  

 edb-indberettede pensioner, indtil medlemmet fylder 60 år.
I den  

 periode kan medlemmet evt. i samarbejde med a-kassen skaffe nærmere  

 oplysninger om de øvrige pensioner, som ikke er indberettet  

 elektronisk, eller som skal justeres i opgørelsen.
Et medlem må ikke skriftligt bekræfte a-kassens samlede og  

 endelige opgørelse af alle pensioner m.v. før den dato, hvor  

 medlemmet fylder 60 år.
Det skyldes, at opgørelsen skal ske ud  

 fra pensionsforholdene helt indtil datoen, hvor medlemmet er fyldt 60  

 år.
Når det drejer sig om pensioner, som enten er oplyst elektronisk,  

 jf. § 5, eller manuelt via medlemmet, jf. §§ 6-7, skal a-kassen  

 ikke selv gå ind i at vurdere om pensionen er livsvarig eller ikke.  

 A-kassen skal heller ikke vurdere, hvordan de enkelte pensioner, der skal  

 medføre fradrag, nærmere skal opgøres i forbindelse med  

 pensionsindberetningen.
Den opgave varetages af pensionsselskaberne m.v.  

 Oplysningerne vil være af en sådan karakter, at a-kassen  

 umiddelbart kan lægge dem til grund.
 Først når der er en samlet endelige opgørelse af  

 pensioner m.v., og den er skriftligt bekræftet af medlemmet, kan  

 a-kassen udstede et efterlønsbevis.
Et medlem, der ikke selv er skyld i, at der mangler oplysninger om  

 pensioner m.v., kan få udstedt et efterlønsbevis.
I så  

 fald skal a-kassen tydeligt informere om, at opgørelsen af pensioner  

 ikke er endelig.
Et eksempel på, at et medlem ikke selv er skyld i den  

 manglende indberetning af pensioner, er problemer med at få oplyst  

 udenlandske ordninger eller andre ordninger, hvor der ikke efter loven er en  

 pligt til, at der skal ske automatisk indberetning.
Til § 5 Særligt om edb-indberettede oplysninger om pensioner  

 m.v. ved det fyldte 59 ½. år For medlemmer, der fylder 60 år fra den 1. oktober 2000, vil  

 direktoratet automatisk overføre de edb-indberettede oplysninger om  

 værdien ved det fyldte 59 ½. år af pensioner m.v. til a-kassen.  

 Se nærmere herom i den særlige edb-tekniske vejledning fra  

 direktoratet.
Oplysningerne fra direktoratet bygger på, at pensionsinstitutter  

 m.v. automatisk skal foretage edb-indberetning af pensioner.
Det skal ske  

 månedligt til Told & Skat ved udgangen af den kalendermåned,  

 der følger efter den kalendermåned, hvor ejeren af  

 pensionsordningen bliver 59 ½ år.
For eksempel skal der ske  

 indberetning ultimo maj måned 2000 for et medlem, der fylder 60  

 år den 25. oktober 2000. Se nærmere herom i Told & Skats  

 vejledning.
De nævnte pensionsinstitutter m.v. skal indberette  

 pensionsværdier ud fra tre opgørelsesmetoder.
Det drejer sig om  

 følgende:
Metode 1:	Den beregnede årlige, livsvarige ydelse ved udbetaling  

 fra det 60. år.
Det vil sige, at der ved det 59 ½. år sker en  

 fremskrivning til det 60. år ud fra kendte forhold i henhold til  

 pensionsaftalen m.v.
Metode 2:	Depotet ved det fyldte 59 ½. år inklusiv forrentning og  

 aftalte bidrag frem til det 60. år.
Det vil sige, at der sker en  

 fremskrivning til det 60. år ud fra kendte forhold i henhold til  

 pensionsaftalen m.v.
Metode 3:	Depotet ved det fyldte 59 ½. år.
Der sker ikke som ved  

 Metode 1 og 2 fremskrivning, men opgørelse ud fra aktuel værdi  

 ved det 59 ½. år.
 Metode 1 gælder for ordninger, hvor der er aftalt en løbende  

 livsvarig ydelse, mens Metode 2 og 3 gælder øvrige ordninger.  

 Forsikrings- og pensionsselskaber m.v. vil anvende Metode 1 eller 2, mens  

 Metode 3 anvendes af pengeinstitutter.
Pensionsinstitutter m.v. skal kun foretage een indberetning om pension.  

 Dette gælder dog ikke, hvis der er tale om en direkte fejl eller mangel  

 i den indberettede oplysning.
I så fald vil a-kassen modtage rettelser  

 i elektronisk form.
Der henvises til direktoratets edb-tekniske  

 vejledning.
Overførslen af oplysninger via edb fra direktoratet til den enkelte  

 a-kasse sker på baggrund af oplysninger om det enkelte medlem i  

 CRAM-registret.
Det vil ske i tide inden a-kassen efter § 2,  

 stk. 2, skal sende information og ansøgning om  

 efterlønsbevis m.v. til medlemmet.
De overførte oplysninger vil  

 umiddelbart kunne danne grundlaget for, at a-kassen kan sende en  

 foreløbig pensionsopgørelse over alle de elektronisk  

 indberettede pensioner til medlemmet.
 Hvis et medlem er i tvivl om opgørelsen af pensioner m.v., skal  

 medlemmet kontakte sit pensionsinstitut med henblik på at afklare, om  

 alle pensioner er indberettet korrekt.
Hvis a-kassen, efter at et medlem har fået efterlønsbevis  

 eller er overgået på efterløn, får oplysning via edb  

 om en rettelse på grund af fejl eller mangler, skal a-kassen altid  

 orientere medlemmet herom og sikre sig, at rettelsen ikke medfører  

 fejludbetaling af efterløn.
Hvis der allerede er sket fejludbetaling,  

 skal a-kassen træffe afgørelse over for medlemmet efter de  

 gældende regler.
 Er der i øvrigt brug for, at a-kassen skal foretage ændring i  

 forhold til de elektronisk indberettede værdier af pensionsordninger,  

 skal det ske på baggrund af oplysninger fra medlemmet, der - eventuelt  

 i samarbejde med a-kassen - i konkrete tilfælde kan indhente nye  

 supplerende oplysninger fra et pensionsinstitut.
Opgørelsen af værdien ved det fyldte 59 ½. år af  

 pensioner bygger på, at et medlem i perioden op til det fyldte 60.  

 år fortsætter sine ordinære faste aftalte indbetalinger.  

 Det gælder ordninger, hvor arbejdsgiveren indbetaler enten en fast sum  

 eller en fast procentdel som led i et ansættelsesforhold, og hvor  

 medlemmet har en normal forventelig lønudvikling.
Det gælder  

 også private ordninger i forsikringsselskaber eller pensionskasser,  

 hvor der f.eks. er aftalt indbetaling af en fast sum, der fremsendes via en  

 betalingsservice.
Ekstraordinære indbetalinger Et medlem skal altid på tro og love oplyse over for a-kassen, om der  

 i perioden fra den elektroniske indberetning af pensioner og indtil datoen,  

 hvor medlemmet er fyldt 60 år, er sket ekstraordinære  

 indbetalinger til pension m.v., jf. neden for.
Hvis et medlem i tiden fra opgørelsen af det elektronisk  

 indberettede beløb ved det 59 ½. år og indtil datoen, hvor  

 medlemmet er fyldt 60 år, foretager ekstraordinære indbetalinger  

 til allerede bestående eller nye ordninger, og som tilsammen er  

 højere end grænsebeløbet (på 35.200 kr. i 2000),  

 skal depotet for den eller de berørte pensioner forhøjes med  

 den fulde indbetaling til ordningen.
Hvis der er tale om en pension med en  

 årlig livsvarig ydelse, skal pensionen gøres op på ny med  

 beløbet ved det fyldte 60. år.
Grænsebeløbet reguleres årligt med virkning fra den 1.  

 januar.
Grænsebeløbet er det beløb, der gælder  

 på medlemmets 60-års-dag.
 Hvis et medlem ikke har foretaget ekstraordinære indbetalinger, skal  

 et medlem skriftligt på tro og love erklære dette over for  

 a-kassen.
Hvis et medlem erklærer at have indbetalt, hvad der svarer til  

 ekstraordinære indbetalinger, skal a-kassen have oplysninger om  

 beløbet.
Hvis summen af de indbetalte ekstraordinære  

 beløb tilsammen ikke er over grænsebeløbet, skal der dog  

 ikke ske nogen regulering af den eller de elektronisk indberettede  

 pensioner.
Det afhænger normalt af den konkrete pension, hvordan et medlem skal  

 give oplysning til a-kassen om en ekstraordinær indbetaling.
Det kan  

 f.eks. være i form af et kontoudtog fra et pengeinstitut, en  

 erklæring fra en pensionskasse eller en ny opgørelse fra  

 pensionsinstituttet ved det fyldte 60. år.
 Hvis et medlem er i tvivl, om der er foretaget en ekstraordinær  

 indbetaling eller størrelsen af indbetalinger i perioden indtil  

 datoen, hvor medlemmet er fyldt 60 år, må medlemmet henvende sig  

 til det eller de pågældende pensionsinstitutter for at få  

 de nødvendige oplysninger.
 A-kassen skal herefter ud fra medlemmets oplysninger ændre  

 opgørelsen af den eller de elektronisk indberettede pensioner m.v., og  

 skal lægge den ny justerede værdiopgørelse til grund for  

 beregningen af fradrag for pension i efterløn.
Følgende anses for ekstraordinære  

 indbetalinger 1. Indbetalinger til ordninger med årlige, livsvarige ydelser, som i  

 øvrigt indberettes med årlig livsvarig ydelse ved det 60.  

 år (Metode 1).
Der sker ved indberetningen fremskrivning til det 60. år i henhold  

 til kendte forhold, f.eks. aftalte bidrag m.v.
En ekstraordinær  

 indbetaling er derfor en indbetaling, som går ud over det aftalte, og  

 som ikke var pensionsinstituttet bekendt på indberetningstidspunktet.  

 Det kan bl.a. være en indbetaling på baggrund af  

 lønforhøjelse, som f.eks. ikke følger af overenskomsten  

 på området; forhåndsindbetaling i forbindelse med  

 fratrædelse af pensionsbidrag, som går flere år frem i  

 tiden; indbetaling af f.eks. skattepligtig del af  

 fratrædelsesgodtgørelse, hvor den skattefri del vælges  

 udbetalt straks.
 2. Indbetalinger til andre ordninger, som i øvrigt indberettes  

 med størrelse af depot ved det 59 ½. år inkl. forrentning og  

 aftalte bidrag frem til det 60. år (Metode 2).
Der foretages som ved Metode 1 fremskrivning ud fra kendte forhold.  

 Ekstraordinære indbetalinger er derfor indbetalinger, som går ud  

 over det aftalte, og som ikke var pensionsinstituttet bekendt på  

 indberetningstidspunktet.
Det vil sige som omtalt under pkt. 1.
 3. Indbetalinger til ordninger, som i øvrigt indberettes som  

 størrelsen af depot ved det 59½. år, men uden fremskrivning  

 (Metode 3).
Der sker ikke fremskrivning til det 60. år som ved Metode 1 og 2 ved  

 indberetningen, men alene indberetning på baggrund af opgørelse  

 efter aktuel værdi ved det 59½. år.
Ekstraordinære  

 indbetalinger er derfor indbetalinger efter det tidspunkt (59½ år),  

 hvor pengeinstituttet opgjorde værdien af ordningen.
Det gælder  

 f.eks. for kapitalpension i en bank.
Det gælder også, uanset  

 medlemmet eller arbejdsgiveren fortsætter med den samme indbetaling som  

 hidtil.
 4. Indbetalinger til ordninger, der er nyoprettede efter det 59 ½.  

 år.
 Ekstraordinære indbetalinger er indbetalinger til ordninger, der er  

 nyoprettede efter 59½ år, og som derfor ikke har kunnet indberettes  

 automatisk.
 Det er dog ikke en ekstraordinær pensionsindbetaling, hvis et medlem  

 ved en bodeling får overført en allerede bestående pension  

 fra en ægtefælle i tiden fra det 59 ½. år indtil det 60.  

 år.
Til § 6 Generelt om at oplyse alle pensioner, som ikke indberettes  

 elektronisk Et medlem, som har fået sine pensioner indberettet elektronisk efter  

 § 5, skal altid på tro og love afgive oplysning om eventuelle  

 udenlandske pensionsforhold eller andre pensioner, som ikke er indberettet  

 via edb til a-kassen.
Pensionen skal oplyses med værdien ved det fyldte  

 60. år.
Et medlems oplysninger om pensioner, der ikke indberettes elektronisk,  

 skal suppleres med alle nødvendige oplysninger.
Om fornødent  

 skal medlemmet selv sørge for en dansk oversættelse af  

 oplysninger om pensionen, jf. principperne om at afgive dokumentation fra  

 andre EØS-lande.
 Pensionsordninger m.v., som et medlem typisk selv skal oplyse om:
1)	Ordninger i udenlandske livsforsikringsselskaber, 2)	Pension fra udenlandske arbejdsgivere, 3)	EU-pensioner, FN-pensioner og lign., 4)	Uafdækkede pensioner til direktører, 5)	Særskilte lovregulerede pensionsordninger, f.eks. for lodser,  

 og 6)	Folketings-, minister- og borgmesterpensioner.
Et medlem kan i tiden fra det 59 ½. år til det 60. år få  

 overført en allerede bestående pension fra en  

 ægtefælle i forbindelse med en bodeling eller lignende.
Da denne  

 pension ikke er indberettet elektronisk på medlemmet, skal pensionen  

 altid oplyses af medlemmet selv efter reglen i § 6.
Til § 7 Medlemmer, der fylder 60 år fra den 1. juli 1999 til  

 den 30. september 2000 Et medlem, der er fyldt 60 år i perioden 1. juli 1999 - 30.  

 september 2000, og som ikke tidligere har ansøgt om  

 efterlønsbevis eller om at overgå til efterløn, skal selv  

 oplyse om alle pensioner m.v.
A-kassens opgørelse af pensioner m.v.  

 sker derfor manuelt.
Opgørelsen sker ud fra de oplysninger, som medlemmet - eventuelt i  

 samarbejde med a-kassen - selv skaffer frem om sine pensionsforhold fra  

 pensionsinstitutter m.v.
Det gælder også, selvom et medlem  

 først søger om efterlønsbevis eller går på  

 efterløn på et tidspunkt efter den 1. oktober 2000.
 A-kassen skal sikre sig, at et medlem, der er omfattet af § 7, selv  

 indhenter alle oplysninger om pensioner m.v.
Direktoratet har særlige blanketter til, at et medlem selv kan  

 indhente oplysning om sine pensioner m.v.
De enkelte pensionsinstitutter kan  

 vælge at fremstille breve med en tekst, der svarer til direktoratets  

 blanketter.
Oplysningen ved det fyldte 60. år fra Lønmodtagernes  

 Dyrtidsfond, LD, kan anses for at opfylde blanketkravet.
Til § 8 Når en pension enten er oplyst elektronisk, jf. § 5, eller  

 manuelt via medlemmet, jf. §§ 6-7, skal a-kassen ikke selv gå ind  

 i at vurdere, om pensionen kan anses for livsvarig eller ikke.
A-kassen skal  

 heller ikke vurdere, hvordan værdien af de enkelte pensioner, der skal  

 medføre fradrag, nærmere er opgjort i forbindelse med  

 pensionsindberetningen.
Den opgave varetages af pensionsselskaberne m.v.
Selv om a-kassen ikke kan vurdere, om opgørelsen er foretaget  

 korrekt i pensionsinstituttet, kan der være forhold, som a-kassen  

 bør være behjælpelig med at undersøge, inden  

 medlemmet indgiver klage til pensionsinstituttet.
Det kan være fejl,  

 som ligger uden for pensionsinstituttets regi.
 Hvis et medlem fortsat ønsker at klage over de nævnte  

 forhold, som a-kassen ikke kan tage stilling til, skal medlemmet rette  

 henvendelse til det pågældende pensionsinstitut.
Der kan dog opstå tvivl eller uenighed mellem medlemmet og a-kassen,  

 om en pension skal anses for at være et led i et  

 ansættelsesforhold, og dermed eventuelt medføre fradrag i  

 efterløn efter § 18. I den anledning kan der  

 være grund til, at medlemmet kontakter sit pensionsinstitut eller sin  

 tidligere arbejdsgiver for bedst muligt at kunne fremlægge  

 nærmere dokumentation herom.
Det kan være forsikringspolicen,  

 medlemmets ansættelsesaftale eller overenskomsten.
A-kassen skal  

 på det grundlag træffe afgørelse ud fra reglerne om  

 fradrag i arbejdsløshedsdagpenge.
Til kapitel 4 Til § 9 2-års-reglen Medlemmer, der vælger at udskyde overgangen til efterløn,  

 får adgang til at opnå en række særlige rettigheder,  

 jf. reglerne herom i lovens § 74 k.
For at opnå disse rettigheder skal medlemmet have fået udstedt  

 et efterlønsbevis og udskyde overgangen til efterløn i mindst 2  

 år efter bevistidspunktet.
Medlemmet skal efter udstedelsen af  

 efterlønsbeviset samtidig have mindst 3.120 arbejdstimer (2 år x  

 30 timer pr. uge). For deltidsforsikrede er kravet på mindst 2.496  

 timer (2 år x 24 timer pr. uge). Det er en betingelse for at kunne  

 opfylde 2-års-kravet, at medlemmet ikke har fået udbetalt  

 delpension i perioden.
 Et medlem, der driver selvstændig virksomhed, skal til opfyldelse af  

 2-års-reglen have drevet virksomheden i væsentligt omfang i hele  

 perioden.
Et medlem kan opfylde kravet om arbejde på baggrund af en periode  

 med såvel lønarbejde som en periode med selvstændig  

 virksomhed.
Kravet om arbejde vil kunne opfyldes, hvis der i den periode,  

 hvor virksomheden ikke er drevet, foreligger et antal timer med  

 lønarbejde, der svarer til gennemsnitligt mindst 30 timer pr. uge for  

 et medlem, der på bevistidspunktet var fuldtidsforsikret.
For et  

 medlem, der på bevistidspunktet var deltidsforsikret, skal der  

 tilsvarende foreligge et antal timer med lønarbejde, der svarer til  

 gennemsnitligt mindst 24 timer pr. uge.
 Reglen indebærer, at et medlem i princippet vil have mulighed for at  

 opfylde de nævnte arbejdskrav på et hvilket som helst tidspunkt  

 inden det fyldte 65. år, hvis blot overgangen til efterløn  

 udskydes i mindst 2 år, og arbejdskravet er opfyldt inden overgangen  

 til efterløn.
 Opfylder et medlem med et efterlønsbevis 2-års-reglen,  

 opnås følgende rettigheder:
 1)	Efterløn svarende til den individuelt beregnede dagpengesats  

 i hele efterlønsperioden.
 2)	Lempeligere pensionsfradrag.
 3)	Adgang til at optjene en skattefri præmie.
Opgørelse af arbejdet i perioden på mindst  

 2 år Perioden på de mindst 2 år opgøres fra datoen for  

 bevistidspunktet.
F.eks. kan et medlem med den 1. september 2000 som  

 bevistidspunkt tidligst få rettigheder efter 2-års-reglen fra og  

 med den 1. september 2002.
 Arbejdstiden opgøres som udgangspunkt efter de samme regler, som  

 gælder for opgørelse af beskæftigelseskravet for ret til  

 dagpenge, jf. lovens § 53. Det er kun arbejde i en medlemsperiode i  

 Danmark eller et andet EØS-land, der kan medregnes til  

 2-års-kravet.
Perioder med sygedagpenge i et ansættelsesforhold og sygedagpenge  

 til selvstændige kan også medregnes til arbejdstiden.
Herved  

 ligestilles lønarbejde og selvstændig virksomhed i videst muligt  

 omfang.
Denne regel gælder også for perioder med tilsvarende  

 ydelser fra et andet EØS-land.
Arbejde i et andet EØS-land kan regnes med til at opfylde  

 2-års-reglen, hvis betingelserne herfor er opfyldt, jf. reglerne for  

 opgørelse af beskæftigelseskravet for ret til dagpenge.
Se  

 også reglerne om dokumentation i bekendtgørelsen om udbetaling  

 af efterløn og overgangsydelse til personer, der har bopæl eller  

 arbejde i et andet EØS-land.
 Arbejde i lande uden for EØS-området kan ikke medregnes i  

 opgørelsen, medmindre arbejdet udføres som udsendt for en dansk  

 arbejdsgiver, eller medlemmet arbejder på internationale vilkår  

 ved organisationer m.v., som Danmark er medlem af.
Arbejdskravet til at opfylde 2-års-reglen skal opfyldes efter  

 reglerne for fuldtidsforsikrede med 3.120 timer, hvis det var medlemmets  

 status på bevistidspunktet.
Hvis medlemmet var deltidsforsikret, skal  

 pågældende opfylde et arbejdskrav på 2.496 timer.
Det  

 gælder også, hvis medlemmet i mellemtiden skifter status mellem  

 deltid og fuldtid.
Til § 10 Præmieordningen De nærmere regler om at optjene en skattefri præmie er fastsat  

 i lovens § 74 k.
Reglen gælder også personer med et efterlønsbevis eller  

 modtagere af efterløn, som har bopæl eller arbejder i et andet  

 EØS-land.
For eksempel vil en person med et efterlønsbevis, som  

 bor og arbejder i et andet EØS-land, og som på grund af  

 EØS-lovvalgsreglerne er omfattet af EØS-landets  

 arbejdsløshedsforsikring, kunne medregne beskæftigelsen fra  

 dette EØS-land til at optjene en skattefri præmie.
 Fra og med den dato, hvor et medlem opfylder 2-års-reglen i  

 § 9, kan medlemmet begynde at optjene timer til den skattefri  

 præmie.
 Arbejdet kan ligge såvel før som efter overgangen til  

 efterløn, men arbejde inden det tidspunkt, hvor 2-års-reglen  

 blev opfyldt, kan ikke medregnes til at optjene præmien.
Arbejdet opgøres som udgangspunkt efter samme regler som  

 opgørelsen af beskæftigelseskravet for ret til dagpenge.
Et  

 medlem, der udøver selvstændig virksomhed som  

 hovedbeskæftigelse og i væsentligt omfang, anses for at have  

 arbejdet 37 timer om ugen.
Et medlem, som er overgået til efterløn, kan endvidere  

 medregne alle arbejdstimer i en godkendt selvstændig virksomhed efter  

 reglerne i bekendtgørelse om selvstændig virksomhed samtidig med  

 efterløn til at optjene præmien.
Det betyder blandt andet, at  

 timer ved en godkendt bibeskæftigelse ved selvstændig virksomhed  

 i efterlønsperioden kan medregnes til at opnå præmien.
Et  

 medlem, der er gået på efterløn, og som på et  

 tidspunkt begynder at arbejde mere end det højst tilladte, kan  

 medregne timerne, hvis medlemmet udøver den selvstændige  

 virksomhed i væsentligt omfang.
 Et medlem, der er kombinationsforsikret, kan optjene ret til præmie  

 på samme måde som medlemmer, der er forsikrede som  

 lønmodtagere eller selvstændige.
Et medlem, der i en periode efter at have fået et  

 efterlønsbevis udmelder sig af a-kassen, kan ikke medregne disse  

 timer.
Først efter en eventuel genindmeldelse kan medlemmet igen  

 begynde at medregne timerne.
Det gælder dog ikke personer, der har  

 modtaget et efterlønsbevis, og som på grund af arbejde i et  

 andet EØS-land omfattes af dette lands regler om  

 arbejdsløshedsforsikring.
 Udbetaling af optjent præmie er dog ikke betinget af, at medlemmet  

 aktuelt er medlem af en a-kasse.
Til § 11 Præmiens størrelse A-kassen foretager opgørelsen af arbejdets omfang og beregner  

 præmiens størrelse.
Det er endvidere a-kassen, som står  

 for udbetalingen af præmiebeløbet til det enkelte medlem.
De  

 nærmere regler om at udbetale præmien er fastsat i  

 bekendtgørelse om udbetaling af en skattefri præmie under den  

 fleksible efterlønsordning.
 A-kassen har pligt til at sikre sig, at der foreligger den fornødne  

 dokumentation for, at medlemmet opfylder beskæftigelseskravet, til at  

 kunne udbetale præmien.
 Præmien udgør for hver 481 timers arbejde 6 pct. af  

 dagpengenes højeste beløb på årsbasis, jf. lovens  

 §§ 47 og 70. Årsbeløbet er i denne forbindelse det  

 ugentlige dagpengebeløb ganget med 52. Præmien for hver 481  

 timers arbejde svarer til 8.892 kr. for fuldtidsforsikrede og 5.928 kr. for  

 deltidsforsikrede (2000-niveau).
 481 timer svarer til fuldtidsarbejde i eet kvartal (13 uger a 37  

 timer).
For hver 481 timers arbejde udløses en 'portion' præmie.  

 Præmien kan optjenes ved deltidsarbejde eller løsere  

 arbejdsforhold.
En person, der arbejder på halv tid (18,5 time), skal  

 således arbejde i 2 kvartaler, for at een 'portion' udløses.
 Såvel fuldtids- som deltidsforsikrede skal præstere 481 timers  

 arbejde for at optjene en 'præmieportion'. Har et medlem for få  

 arbejdstimer til at optjene en præmie, er timerne tabt.
Den højeste præmie fås som fuldtidsforsikret ved 12  

 gange 481 timers arbejde, hvilket er muligt for en person, der opnår  

 efterlønsbevis som 60 årig, og som ikke går på  

 efterløn.
Den maksimale præmie vil således være  

 106.704 kr. (2000-niveau).
 For et deltidsforsikret medlem vil den højeste præmie  

 være 71.136 kr. (2000-niveau).
Muligheden for at optjene præmie påvirkes ikke af, at en  

 eventuel pensionsopsparing i øvrigt ville have betydet et så  

 stort fradrag, at der ikke ville blive udbetalt efterløn.
Der vil  

 også i en sådan situation kunne optjenes ret til  

 præmie.
Det er en betingelse for at få præmien, at der ikke er sket  

 tilbagebetaling af efterlønsbidraget.
Baggrunden herfor er, at  

 præmien ydes for ikke at udnytte efterlønsretten.
 Et medlem, der har optjent ret til præmie, og som samtidig opfylder  

 betingelserne for at kunne få tilbagebetalt efterlønsbidrag, kan  

 vælge mellem at få udbetalt efterlønsbidrag eller at  

 få præmien udbetalt.
Opgørelsen af præmiens størrelse sker efter den  

 gældende sats for fuldtidsforsikrede, hvis medlemmet ved opfyldelsen af  

 2-års-reglen i § 9 kan opfylde betingelserne for ret til  

 efterløn som fuldtidsforsikret.
For et medlem, der på det  

 tidspunkt ikke opfylder kravet til at få fuldtidsefterløn, eller  

 som er deltidsforsikret, sker opgørelsen på grundlag af satsen  

 for deltidsforsikrede.
Det er muligt at få udbetalt fuld præmie svarende til  

 højst 12 kvartaler ved arbejde svarende til 5.772 timer (12 x 481  

 timer). Hvis et medlem skal have en præmie for alle 12 kvartaler,  

 må pågældende ikke på noget tidspunkt have fået  

 udbetalt ydelser i form af dagpenge eller efterløn.
Udbetalte  

 feriedagpenge skal ikke indgå i beregningen af fradrag for timer.
Hvis medlemmet i perioden har modtaget ydelser i form af dagpenge eller  

 efterløn, skal der altid ske et tilsvarende fradrag i det maksimalt  

 antal mulige arbejdstimer på 5.772 timer.
Hvis medlemmet har fået  

 ydelser for 2 fulde kvartaler, kan medlemmet højst få  

 præmie for 10 kvartaler også selvom der er arbejdet mere end,  

 hvad der svarer til 10 kvartaler (10 x 481 timer). De 5.772 timer danner  

 således altid udgangspunkt for fradraget for timer, hvor medlemmet har  

 modtaget enten dagpenge eller efterløn.
 Eksempler:
 1)	Et medlem har efter opfyldelsen af 2-års-reglen arbejdet et  

 antal timer svarende til 10 kvartalers præmie (4.810 timers arbejde) og  

 har fået udbetalt efterløn for i alt 1 år (1.924 timers  

 ydelse). Et medlem kan maksimalt medregne i alt 5.772 timer, og der kan  

 derfor højst medregnes 3.848 arbejdstimer til at optjene præmien  

 ( 5.772 - 1.924 timer). Medlemmet får udbetalt præmie for 8  

 kvartaler (8 x 481 timer = 3.848 timer).
2)	Et medlem har modtaget ydelser svarende til 5.000 timer og har  

 arbejdet sporadisk i 1.500 timer i perioden efter opfyldelse af  

 2-års-reglen.
Et medlem kan maksimalt medregne i alt 5.772 timer, og  

 der kan derfor højst medregnes 772 arbejdstimer til at optjene  

 præmien (5.772 - 5.000 timer = 772 timer). Medlemmet får udbetalt  

 præmie for 1 kvartal svarende til 481 timer, da der kun udbetales  

 præmie for hver gang, medlemmet har arbejdet 481 timer.
Medlemmet har  

 derfor 291 arbejdstimer, som ikke præmieres.
3)	Et medlem, der først opnår ret til at få  

 efterlønsbevis som 61 årig, og som opfylder 2-års-reglen  

 som 63 årig, har højst 2 år (8 kvartaler) til at optjene  

 præmien.
Hvis medlemmet i denne periode arbejder f.eks. 4.810 timer og  

 ikke samtidig har modtaget ydelser fra a-kassen, kan medlemmet opnå  

 præmie svarende til 10 kvartaler.
Det gælder, uanset at medlemmet  

 efter opfyldelsen af 2-års-reglen alene har haft en optjeningsperiode  

 svarende til 8 kvartaler.
Medlemmet får udbetalt præmie for 10  

 kvartaler (10 x 481 timer = 4.810 timer).
4)	Et medlem har modtaget ydelser svarende til 5.500 timer og har  

 arbejdet sporadisk i 700 timer i perioden efter opfyldelse af  

 2-års-reglen.
Et medlem kan maksimalt medregne i alt 5.772 timer, og  

 der kan derfor højst medregnes 272 arbejdstimer til at optjene  

 præmien (5.772 - 5.500 timer = 272 timer). Da der skal 481 timer til at  

 udløse 1 præmieportion, kan medlemmet ikke få udbetalt  

 præmie.
Til kapitel 5 Til § 12 Overgang til efterløn Lovens §§ 74, 74 a og 74 c opregner de enkelte krav, der skal  

 være opfyldt før overgangen til efterløn.
 Det er ikke er en betingelse for at overgå til efterløn, at  

 man forinden har fået udstedt et efterlønsbevis.
 Et medlem med et efterlønsbevis skal ikke senere på  

 tidspunktet for overgangen til efterløn opfylde kravene i lovens  

 § 74 a, stk. 1, nr. 2 og 3 (om anciennitet og betaling af  

 efterlønsbidrag). Et medlem, der har et efterlønsbevis, skal  

 på tidspunktet for overgang til efterløn heller ikke kunne  

 opfylde rådighedskravet på grund af sygdom eller  

 frihedsberøvelse, jf. lovens § 62, stk. 1, nr. 1 og 3. Hvis  

 medlemmet af andre årsager ikke kan anses for at stå til  

 rådighed for arbejdsmarkedet efter lovens § 62 og regler udstedt i  

 medfør heraf, stilles medlemmet på overgangstidspunktet ikke  

 bedre med et efterlønsbevis.
Et medlem skal være dagpengeberettiget på tidspunktet for  

 overgangen til efterløn.
Medlemmer, der i kraft af særlige  

 regler har ret til efterløn netop ved det fyldte 60. år, men som  

 ikke på det tidspunkt overgår til efterløn, kan kun senere  

 overgå, hvis de har optjent ny ret til dagpenge.
Det gælder  

 f.eks. medlemmer, der har modtaget overgangsydelse eller forlængede  

 dagpenge efter lovens § 55, stk. 4.
For medlemmer, hvis dagpengeret ophører på  

 60-års-dagen, og medlemmer, der har ret til efterløn efter  

 § 74 a, stk. 5, i loven, og som på grund af sygdom hen over  

 60-års-dagen ikke har kunnet overgå til efterløn på  

 60-års-dagen, er der mulighed for at kunne overgå til  

 efterløn på et senere tidspunkt.
Direktoratet for  

 Arbejdsløshedsforsikringen kan på baggrund af en anmodning herom  

 fra a-kassen give en tilladelse hertil.
Se nærmere om betingelserne i  

 lovens § 74 a, stk. 7.
Medlemmet skal på tidspunktet for overgang til efterløn kunne  

 opfylde kravet om at have medlemskab af dansk en a-kasse og i øvrigt  

 have ret til dagpenge.
For medlemmer, der modtager overgangsydelse, er der  

 fastsat særlige regler.
Det er et krav, at dagpengeretten på tidspunktet for overgang til  

 efterløn skal være opfyldt på baggrund af  

 beskæftigelse i Danmark.
Det krav gælder også et medlem,  

 der tidligere har fået et efterlønsbevis.
Se dog reglerne om ret  

 til efterløn for medlemmer, der har haft forsikrings- og  

 beskæftigelsesperioder i udlandet.
Det er en af betingelserne for at have ret til dagpenge, at et medlem kan  

 anses for at stå til rådighed for arbejdsmarkedet.
Har medlemmet  

 tidligere fået udstedt efterlønsbevis, kan medlemmet dog  

 overgå, selv om medlemmet er syg mv.
Et medlem, der ikke på overgangstidspunktet har ret til dagpenge  

 på grund af 52-ugers-reglen for udbetaling af supplerende dagpenge, kan  

 gå på efterløn, hvis medlemmet i øvrigt kan anses  

 for dagpengeberettiget, herunder vil have dagpengeret ved fuld ledighed.
Det  

 samme gælder for et medlem, som efter reglerne om bibeskæftigelse  

 ved selvstændig virksomhed ikke har ret til dagpenge.
Medlemmet skal  

 dog have tilladelse til at drive virksomheden i perioden med efterløn,  

 hvis medlemmet ønsker at forsætte den.
Rådighedskravet for medlemmer med bopæl i et  

 andet EØS-land Har medlemmet bopæl i et andet EØS-land, skal a-kassen sikre  

 sig, at medlemmet efter en konkret vurdering ville kunne anses for at  

 stå til rådighed for det danske arbejdsmarked, hvis medlemmet  

 havde ophold i Danmark.
Vurderingen skal foretages såvel i forbindelse  

 med udstedelse af efterlønsbevis, som på tidspunktet for  

 overgang til efterløn, og skal foretages i forhold til det enkelte  

 medlems aktuelle situation.
 Er der f.eks. tale om et medlem, som er i arbejde i et andet  

 EØS-land, eller som er udrejst til et andet EØS-land, fordi  

 medlemmets ægtefælle eller samlever har overtaget arbejde i det  

 pågældende land, vil der som udgangspunkt ikke være tvivl  

 om medlemmets rådighed, medmindre medlemmets oplysninger eller sagens  

 omstændigheder i øvrigt måtte skabe en sådan tvivl.  

 Det samme gælder grænsegængere m.v., som har bopæl i  

 et andet EØS-land og beskæftigelse i Danmark.
Modsat kan der være tvivl om rådigheden i tilfælde, hvor  

 et medlem er udrejst, og hvor udrejsen ikke er begrundet i medlemmets eller  

 ægtefællens eller samleverens arbejdsmæssige forhold.
I  

 disse tilfælde bør der foretages en nærmere  

 undersøgelse af årsagen til medlemmets udrejse.
I vurderingen  

 kan f.eks. indgå, om medlemmet må anses for varigt at have  

 trukket sig tilbage fra arbejdsmarkedet, eller om medlemmet midlertidigt  

 holder fri for egen regning, og med hensigt om igen at stille sig til  

 rådighed for arbejdsmarkedet.
Er medlemmet i ledighedsperioder tilmeldt  

 den offentlige arbejdsanvisning i bopælslandet, kan dette  

 tillægges vægt i forbindelse med rådighedsvurderingen.
 Rådighedsvurderingen skal foretages på grundlag af reglerne i  

 direktoratets bekendtgørelse om rådighed.
Det kan i nogle tilfælde være vanskeligt eller umuligt at  

 indhente oplysninger fra arbejdsgivere, offentlige myndigheder m.v. i andre  

 EØS-lande, som kan understøtte medlemmets oplysninger om  

 rådigheden.
Der vil derfor kunne stilles særlige krav til, at  

 medlemmet selv bidrager med den fornødne dokumentation for, at  

 rådighedsbetingelserne er opfyldt.
Herunder kan det kræves, at  

 medlemmet f. eks. sørger for autoriseret oversættelse af  

 dokumenter, som kan have betydning for rådighedsvurderingen.
Vurderer  

 a-kassen på grundlag af f.eks. viden om tidligere sygdomsforløb,  

 varigheden af medlemmets udlandsophold eller årsagen til  

 udlandsopholdet, at der er behov for en personlig samtale med medlemmet, kan  

 a-kassen stille krav om, at medlemmet deltager i en sådan samtale i  

 a-kassen.
Til § 13 Det er blandt andet en betingelse for ret til overgang til  

 efterløn, at et medlem har fået indberettet værdien af  

 pensioner m.v.
Se nærmere herom i kapitel 3 om indberetningen og  

 opgørelsen af et medlems pensioner m.v.
 Et medlem, der ikke har fået udstedt et efterlønsbevis, har  

 normalt ikke tidligere over for a-kassen godkendt oplysningerne om pensioner  

 m.v., og skal derfor på tidspunktet for overgang til efterløn  

 godkende oplysningerne.
 Et medlem, der ikke selv er skyld i, at a-kassen ikke har kunnet lave den  

 endelige opgørelse af pensioner m.v., kan dog overgå til  

 efterløn og modtage aconto udbetaling af efterløn i en periode  

 på op til 6 måneder.
 Som eksempel på, at et medlem ikke selv er skyld i den manglende  

 indberetning af pensioner, kan være et medlems problemer med at oplyse  

 værdien af en udenlandsk ordning eller andre ordninger, hvor der ikke  

 efter loven er en pligt for pensionsinstitutter til selv at foretage  

 indberetning.
Til §§ 14 - 15 Særlige forhold i forbindelse med overgangen til  

 efterløn Den fleksible efterløn indebærer, at et medlem ikke skal  

 forlade arbejdslivet, men kan fortsætte i sit nuværende arbejde  

 som lønmodtager på hel eller nedsat tid.
 Et medlem, der efter dagpengereglerne ikke ville være berettiget til  

 at modtage supplerende dagpenge på grund af de særlige regler om  

 tidsbegrænsning, kan således overgå til  

 efterløn.
Medlemmets overgang til efterløn er ikke i sig selv et  

 opgørelsestidspunkt for at beregne overskydende timer.
Et medlem skal  

 i stedet have beregnet overskydende timer på datoen, hvor medlemmet  

 første gang skal have udbetalt efterløn.
Overskydende timer,  

 som ikke er afviklet forud for overgangen, bortfalder ikke som følge  

 af, at medlemmet overgår til efterløn.
Arbejdstimer forud for overgangen til efterløn i den uge, hvor  

 medlemmet går på efterløn, har ingen indflydelse på  

 reglerne om mindsteudbetaling.
Hvis et fuldtidsforsikret medlem f.eks.  

 går på efterløn om fredagen og har arbejdet 30 timer  

 mandag til torsdag, vil medlemmet ikke blive ramt af reglerne om  

 mindsteudbetaling.
Hvis medlemmet i det nævnte eksempel ikke arbejder  

 om fredagen, vil medlemmet kunne få udbetalt fuld efterløn for  

 denne dag.
 Et medlem, der overgår under konflikt, bliver fra det tidspunkt  

 omfattet af fradragsreglen i § 33.
Til kapitel 6 Beregning af efterløn Til § 16 Udgangspunktet er, at der skal ske beregning af medlemmets efterløn  

 på overgangstidspunktet.
Har medlemmet allerede et  

 efterlønsbevis med ret til dagpengenes maksimum, er en ny beregning  

 ikke nødvendig.
 Beregningen skal ske på overgangstidspunktet, selvom medlemmet ikke  

 skal have udbetalt efterløn på grund af arbejde.
Størrelsen af efterlønnen er fastsat i lovens § 74 j.  

 For et medlem, der ikke opfylder 2-års-reglen i § 9, udgør  

 ydelsen i hele perioden med efterløn højst 91 pct. af de  

 maksimale dagpenge for fuldtidsforsikrede eller deltidsforsikrede.
Ledighed  

 før overgangen har ikke betydning for efterlønnens  

 størrelse.
 Et medlem, der opfylder 2-års-reglen i § 9, vil kunne  

 overgå til efterløn med den dagpengesats, som  

 pågældende kunne få efter reglerne om udbetaling af  

 dagpenge til ledige.
Det er dog en betingelse for at få udbetalt efterløn som  

 fuldtidsforsikret, at et medlem kan opfylde et krav om fuldtidsforsikring i  

 sammenlagt 10 år inden for 15 år, heraf 52 uger umiddelbart inden  

 overgangen til efterløn.
Et medlem, der er født før den  

 1. juli 1949, og som den 1. juli 1999 var fuldtidsforsikret, er omfattet af  

 den særlige overgangsregel i lovens § 74 j, stk. 2.
 Et medlem, der overgår til efterløn fra overgangsydelse,  

 får efterløn med en fast sats svarende til 82 pct. af de  

 maksimale dagpenge, jf. dog neden for under kapitel 15.
Et medlem med et efterlønsbevis har ret til at få  

 efterløn på grundlag af mindst det beregningsgrundlag (den  

 hidtidige daglige arbejdsfortjeneste), eller den sats (hvis medlemmet er  

 berettiget til en fast sats, f.eks. mindstesatsen), medlemmet havde på  

 bevistidspunktet.
Hvis medlemmet i beviset har fået en fast sats som  

 fuldtidsforsikret, er det et krav for at få denne sats også ved  

 overgangen til efterløn, at medlemmet stadig har ret til at få  

 efterløn som fuldtidsforsikret.
Til kapitel 7 Pensioner m.v., der skal medføre fradrag Sondringen mellem §§ 17 og 18 Princippet i lovens § 74 i er, at værdien af alle de  

 pensionsordninger, som et medlem har på sin 60 års  

 fødselsdag, skal gøres op.
Alle disse ordninger indgår i  

 § 17.
 Hvis et medlem går på efterløn, før  

 2-års-reglen i § 9 er opfyldt, skal medlemmets samlede  

 pensionsformue, som er opgjort efter § 17, påvirke  

 størrelsen af medlemmets efterløn.
 Der henvises i øvrigt til bemærkningerne i vejledningen til  

 kapitel 3.
 De forskellige pensionsordninger, som er beskrevet i § 18, er alle  

 indeholdt i den samlede opgørelse, jf. § 17. Men der er 2 grunde  

 til, at de nævnes særligt i § 18. Det er:
at pensionsordninger, som er led i et ansættelsesforhold, og  

 som kommer til løbende udbetaling i efterlønsperioden, skal  

 medføre fradrag efter en anden regel end de, der alene er omfattet af  

 § 17, og at medlemmer, der først går på efterløn,  

 når 2-års-reglen i § 9 er opfyldt, kun skal have fradrag for  

 de ordninger, der fremgår af § 18. Der henvises i øvrigt  

 til de specifikke bemærkninger til § 18.
Særligt til § 17 Lovens § 74 i, stk. 5, bygger på en sondring mellem  

 livsvarige og ikke-livsvarige pensioner.
 Beregning af fradrag for livsvarige pensioner sker med udgangspunkt i en  

 årlig beregnet livsvarig ydelse.
 Beregning af fradrag for ikke-livsvarige pensioner sker med udgangspunkt i  

 en beregnet depotværdi.
De ikke-livsvarige pensioner kan både omfatte engangsudbetalinger  

 samt pensioner, der kommer løbende til udbetaling i en begrænset  

 periode.
Det er for eksempel en ratepension over 10 år.
 Pensioner, der er aftalt til at komme til udbetaling med  

 engangsbeløb, vil normalt altid være omfattet af § 17.  

 Pensioner, der kommer løbende til udbetaling, er også omfattet  

 af § 17, hvis de ikke er led i et ansættelsesforhold.  

 Videre er en pension også omfattet af § 17, hvis den er et led i  

 et ansættelsesforhold, men slet ikke kommer til løbende  

 udbetaling, dvs. en opsat pension.
Fradrag for en beregnet årlig livsvarig ydelse For pensionsordninger med løbende livsvarige udbetalinger oplyser  

 pensionsinstitutterne en beregnet årlige ydelse ved udbetaling.  

 Vurderingen af, om der er tale om en aftale med livsvarig udbetaling, skal  

 afgøres af det pensionsinstitut, der indberetter pensionen.
A-kassen skal foretage opgørelsen af den livsvarige årlige  

 ydelse, hvori indgår det enkelte medlems egne oplysninger på tro  

 og love om pensioner, der ikke er indberettede, herunder pensioner i  

 udlandet.
Se nærmere herom i vejledningen til kapitel 3.
 Som grundlag for fradrag i efterløn for pensioner med  

 løbende livsvarige ydelser benyttes 80 pct. af værdien af den  

 livsvarige årlige ydelse, man kan få som 60-årig.
Øvrige ordninger (kapitalpensioner og  

 ratepensioner m.v.) For alle øvrige pensionsordninger skal oplyses depotet.
Som et  

 depot forstås i denne forbindelse pensionshensættelserne, hvis  

 der er tale om en pensionskasse, livsforsikringshensættelserne, hvis  

 der er tale om et livsforsikringsselskab, og indeståendet, hvis der er  

 tale om et pengeinstitut.
For alle disse ordninger beregner a-kassen den årlige ydelse ud fra  

 depotet ved det 60. år.
Den årlige ydelse opgøres som 5  

 pct. af depotet.
Bundfradrag for pensioner omfattet af § 17 Der skal ikke ske fradrag for mindre pensioner.
Det skyldes, at a-kassen i  

 den årlige (beregnede) samlede pensionsydelse før skat skal  

 fratrække et bundfradrag på mindst 10.300 kr. (2000-niveau) om  

 året.
Fradrag for bundfradrag skal ske inden man beregner fradrag i  

 efterløn.
Der gælder en særlig overgangsordning for bundfradrag.  

 Medlemmer, der enten går på efterløn eller har fået  

 efterlønsbevis i 1999, 2000, 2001 og 2002, får et bundfradrag  

 på henholdsvis 31.000 kr., 25.800 kr., 20.600 kr. og 15.500 kr.  

 (2000-niveau) i hele efterlønsperioden.
Overgangsreglen er knyttet op  

 på bevistidspunktet i efterlønsbeviset eller datoen for  

 overgangen til efterløn, hvis medlemmet ikke har et bevis.
Bundfradraget satsreguleres.
Regulering skal også ske i en  

 efterlønsperiode.
 Eksempel på fradrag i efterlønnen for kapitalpension:
Et medlem har en kapitalpension.
Indeståendet på  

 kapitalpensionen er brutto 800.000 kr. umiddelbart før medlemmets  

 fyldte 60. år.
Medlemmet ønsker at overgå til  

 efterløn ved sit fyldte 60. år den 1. september 2000. Medlemmets  

 bundfradrag udgør 25.800 kr.
 Kapitalpensionen skal medføre fradrag i efterlønnen på  

 følgende måde:
 5 pct. af 800.000 kr.	= 40.000 kr.
 Herfra trækkes medlemmets bundfradrag	= 25.800 kr.
 Reguleret årligt pensionsbeløb	= 14.200 kr.
Fradrag i efterløn på årsbasis udgør herefter 60  

 pct. af 14.200 kr., svarende til 8.520 kr.
Fradragsbeløbet  

 udgør 8.520 kr. på årsbasis i hele  

 efterlønsperioden (der ses i eksemplet bort fra, at der løbende  

 skal ske satsregulering af bundfradraget i efterlønsperioden).
Beløbet på årsbasis omregnes til et beløb pr.  

 uge, som trækkes fra i medlemmets efterløn pr. uge.
Om den  

 nærmere fremgangsmåde ved satsnedsættelsen henvises til  

 bemærkningerne til § 23.
Til § 18 Løbende udbetaling af pension, som er led i et  

 ansættelsesforhold Det afhænger af en konkret vurdering, om en pension kan anses for at  

 være led i et ansættelsesforhold.
Der kan være tvivl eller  

 uenighed mellem et medlem og a-kassen, om en pensionsordning skal anses for  

 at være oprettet i et ansættelsesforhold eller ej.
I det  

 tilfælde skal et medlem medvirke til at give a-kassen en nærmere  

 dokumentation.
A-kassen skal træffe afgørelse om fradrag for pensionen  

 på grundlag af oplysninger om ordningen fra medlemmet og eventuelt fra  

 det pågældende pensionsinstitut eller pensionskasse.  Afgørelsen af, om en pension er et led i et  

 ansættelsesforhold, følger de samme regler, som gælder for  

 dagpengeområdet.
Se derfor i øvrigt reglerne om fradrag i  

 arbejdsløshedsdagpenge.
§ 18 omfatter kun de tilfælde, hvor der i  

 efterlønsperioden sker en faktisk løbende udbetaling fra en  

 pension, der er led i et ansættelsesforhold.
I så fald skal et  

 medlem altid have fradrag på baggrund af det faktisk udbetalte  

 beløb og uden nogen muligheden for at få bundfradrag.
 En løbende udbetaling af pension, der er led i et tidligere  

 ansættelsesforhold, kan være i henhold til såvel en  

 livsvarig som en tidsbegrænset aftale, f.eks. en ratepension på  

 10 år.
 Hvis en pension ikke kommer til løbende udbetaling i perioden med  

 efterløn, er pensionen ikke omfattet af § 18, men kun af  

 § 17. Det gælder uanset grunden, f.eks. kan et medlem vælge  

 at opsætte pensionen til senere udbetaling, eller at få pensionen  

 udbetalt som et engangsbeløb.
 Et medlem, der først overgår til efterløn, efter at  

 2-års-reglen i § 9 er opfyldt, skal kun have fradrag i  

 efterlønnen efter bestemmelsen i § 18, f.eks. skal der så  

 slet ikke ske fradrag for en opsat pension, det vil sige en pension, der  

 først kommer til udbetaling, efter at medlemmet har forladt  

 efterlønsordningen.
Øvrige pensioner Reglen i § 18 omfatter også løbende udbetaling af  

 pension og pensionslignende ydelser til tidligere borgmestre,  

 udvalgsformænd, rådmænd m.fl., samt medlemmer af  

 Folketinget eller Europaparlamentet.
Reglen dækker desuden  

 løbende udbetaling af beløb fra en tidligere arbejdsgiver, der  

 kan sidestilles med pension.
 Der henvises også her til reglerne om fradrag i  

 arbejdsløshedsdagpenge.
Til § 19 Regulering af beregnede fradrag for pension Hvis et medlem ved overgang til efterløn eller på et  

 tidspunkt senere i perioden med efterløn får løbende  

 udbetaling af en pension, som er oprettet som led i et  

 ansættelsesforhold, skal pensionen altid medføre fradrag efter  

 § 18.
En sådan pension vil normalt allerede være medtaget i den  

 pensionsopgørelse, som a-kassen har lavet ved medlemmets  

 60-års-dag.
Da pensionen imidlertid kun skal medføre fradrag een  

 gang, skal ordningen trækkes ud af den oprindelige opgørelse af  

 alle medlemmets pensioner på 60-års-dagen, og der skal ske en ny  

 opgørelse af resten af de pensioner, der skal medføre fradrag  

 efter § 17.
Til § 20 Generelt vedrørende fradrag for pensioner Pensioner fradrages i medlemmets personlige efterlønssats,  

 således at medlemmets efterlønssats pr. time nedsættes  

 krone for krone.
Pensioner skal medføre fradrag i efterlønnen,  

 inden der sker fradrag for andre indtægter eller arbejde.
Til §§ 21-22 Fradrag med 60, 55, 50 eller 45 pct.
Medlemmet kan ikke opfylde 2-års-reglen i  

 § 9 Hvis et medlem ved overgangen til efterløn ikke kan opfylde  

 2-års-reglen i § 9, skal der ske fradrag med 60 pct. af det  

 beregnede beløb til fradrag efter § 17.
 Samtidig skal pensioner, der er omfattet af § 18, fradrages med 50  

 pct., jf. dog bemærkningerne til § 19.
Et medlem, der overgår til efterløn fra  

 overgangsydelse Et medlem, der overgår til efterløn fra overgangsydelse, skal  

 aldrig have fradrag for pensioner efter § 17. Der skal alene ske fradrag  

 med 45 pct. for løbende udbetaling af pension, der er led i et  

 ansættelsesforhold.
Det skyldes, at medlemmet modtager efterløn  

 med en sats, der svarer til 82 pct. af dagpengenes højeste  

 beløb.
Medlemmet kan opfylde 2-års-reglen i § 9 Hvis et medlem overgår til efterløn, efter at  

 2-års-reglen i § 9 er opfyldt, skal der alene ske fradrag for en  

 løbende udbetalt pension, der er led i et ansættelsesforhold,  

 jf. § 18.
Fradragsprocenten er 55 pct. af det udbetalte pensionsbeløb.
Det  

 skyldes, at medlemmet har ret til efterløn med en sats, der svarer til  

 den dagpengesats, medlemmet ville være berettiget til i tilfælde  

 af ledighed på overgangstidspunktet.
Til § 23 Nærmere om fradragsmetoden Beregning af fradrag for pensioner m.v. sker som et fradrag i medlemmets  

 individuelle efterlønssats om ugen.
Fradraget beregnes ud fra summen af samtlige fradragsbeløb efter  

 §§ 21-22, der er opgjort på årsbasis i hele kroner.
Derefter  

 omregnes fradraget til et beløb pr. uge ved at dividere med 52. Det  

 gælder for såvel deltids- som fuldtidsforsikrede medlemmer.
Dette  

 ugebeløb skal fratrækkes medlemmets individuelle  

 efterlønssats pr. uge, og den ny - regulerede - efterlønssats  

 afrundes til nærmeste hele kroner.
 For deltidsforsikrede beregnes fradrag i efterlønnen efter reglerne  

 om supplerende dagpenge på dagpengeområdet, det vil sige i  

 forhold til hidtidig ugentlig arbejdstid.
 Eksempel:
Et medlem modtager efterløn på 91 procentsatsen.
Det samlede  

 udbetalte beløb på årsbasis er for en pension, som er led  

 i et ansættelsesforhold, på i alt 42.000 kr.
 Pension, der skal medføre fradrag i ugesatsen:
42.000 kr. x 50 pct. 	= 21.000 kr. pr. år 21.000 kr. / 52 uger 	= 403,85 kr. pr. uge Reguleret ugesats - fuldtid:
 Ugesats før fradrag 	= 2.595 kr.
Ugesats efter fradrag 2.595 kr. - 403,85 kr. 	= 2.191,15 kr.
 Ugesats afrundet 	= 2.191 kr.
Efterløn i timen (37 timer pr. uge) 	= 59,22 kr.
 Reguleret ugesats - deltid med en hidtidig ugentlig arbejdstid på  

 26,5 time pr. uge:
 Ugesats før fradrag 	= 1.730 kr.
Ugesats efter fradrag 1.730 kr. - 403,85 kr. 	= 1.326,15 kr.
 Ugesats afrundet 	= 1.326 kr.
Efterløn i timen (26,5 time pr. uge) 	= 50,04 kr.
 A-kassen skal skriftligt oplyse det enkelte medlem om den regulerede  

 efterlønssats pr. efterlønstime.
 Hvis der sker regulering af pensionsudbetalingerne i løbet af et  

 kalenderår, skal der ske en ny beregning af størrelsen af  

 medlemmets regulerede efterløn pr. uge, og a-kassen skal orientere  

 medlemmet om den ny 'timeløn'. Det kan f.eks. ske på  

 udbetalingsspecifikationen.
Til § 24 Bestemmelsen skal sammenholdes med lovens § 74 c, stk. 5.  

 Formålet med bestemmelsen er blandt andet at undgå  

 dobbeltforsørgelse.
Et medlem kan ikke overgå til efterløn, hvis en udenlandsk  

 social pension direkte kan sidestilles med dansk social pension.
Hvis et  

 medlem på efterløn begynder at få udbetalt en sådan  

 udenlandsk social pension, skal medlemmet udtræde af  

 efterlønsordningen, jf. kapitel 14 om efterlønnens  

 ophør.
Hvis en udenlandsk pension, herunder alderspension, ikke kan sidestilles  

 med en dansk social pension, kan pensionen modtages sammen med  

 efterløn mod, at efterlønnen nedsættes med et  

 beløb, der svarer til pensionen.
Tilsvarende gælder, hvis den  

 udenlandske pension er så lille, at pensionen ikke kan udgøre et  

 forsørgelsesgrundlag.
Et medlem kan blive berettiget til en forhøjelse af en udenlandsk  

 pension, hvorved pensionen bliver højere end grænsen.
I så  

 fald må medlemmet frasige sig forhøjelsen eller udtræde af  

 efterlønsordningen.
Skyldes en forhøjelse alene en  

 ændring af valutakursen, kan et medlem dog forblive i  

 efterlønsordningen.
Til kapitel 8 Fradrag for arbejde Til §§ 26-28 Arbejde i efterlønsperioden Retten til at have lønarbejde i perioden med efterløn er  

 fastsat i lovens § 74 e.
Bestemmelsen omfatter såvel lønnet som ulønnet  

 arbejde.
Løn- og ansættelsesvilkår er uden betydning.
Det  

 er også uden betydning, om arbejdet udføres for en  

 erhvervsdrivende arbejdsgiver eller for en privat person.
Bestemmelsen  

 omfatter også personer, der får udbetalt efterløn under  

 ophold i et andet EØS-land.
Den nærmere afgrænsning af reglerne følger reglerne for  

 arbejdsløshedsdagpenge.
Ved beregning af fradrag i  

 arbejdsløshedsdagpengene anvender man i et vist omfang belægning  

 på grund af manglende rådighed.
Den form for  

 rådighedsbelægning gælder ikke for personer, der modtager  

 efterløn.
 Beregningen af fradrag for arbejde m.v.
Fradrag for arbejde skal ske efter reglerne for fradrag i dagpenge, det  

 vil sige time for time.
Fradraget foretages efter, at der er foretaget  

 fradrag for pension.
Principperne fra reglerne om supplerende dagpenge, herunder  

 mindsteudbetalingsreglen og reglerne om timeoverførsel, gælder  

 tilsvarende ved arbejde i efterlønsperioden.
Et medlem på  

 efterløn skal ikke stå til rådighed for arbejdsmarkedet,  

 og der skal ikke belægges for timer på grund af manglende  

 rådighed.
 Den manglende rådighedsforpligtelse for et medlem på  

 efterløn betyder, at et medlem, der er selvbygger eller medbygger i  

 efterlønsperioden, ved såvel mindre som større  

 byggearbejder skal belægges for antallet af arbejdstimer, som medlemmet  

 har anvendt på byggearbejdet.
De særlige regler for deltidsforsikrede og supplerende dagpenge  

 finder tilsvarende anvendelse ved udbetalingen af efterløn.
Der  

 henvises til bekendtgørelse om supplerende dagpenge.
Frivillige ulønnede aktiviteter I bekendtgørelse om fradrag i arbejdsløshedsdagpenge er der  

 fastsat regler om at udføre frivillige ulønnede aktiviteter i  

 Danmark.
Det samme regelsæt gælder for personer, der modtager  

 efterløn, men dog således at personer, der modtager  

 efterløn i et andet EØS-land, også kan udføre  

 frivillige ulønnede aktiviteter i et EØS-land.
Til kapitel 9 Fradrag for andre indtægter m.v.
Til § 29 Borgerlige ombud og hverv Om den nærmere beregning af fradrag for borgerlige ombud og hverv,  

 herunder også private hverv, henvises til reglerne i  

 bekendtgørelse om fradrag i arbejdsløshedsdagpenge.
Til § 30 Forholdet til ferieloven Et medlem, der overgår til efterløn, følger i  

 overgangsåret ferielovens almindelige regler med hensyn til udbetaling  

 af feriegodtgørelse.
Det vil sige, at arbejdsgiveren skal attestere  

 feriekortet, hvis medlemmet holder ferie med feriegodtgørelse i et  

 ansættelsesforhold.
A-kassen skal attestere, hvis medlemmet holder  

 ferie uden for et ansættelsesforhold.
Efter ferieloven er det en betingelse for udbetaling af  

 feriegodtgørelse, at det attesteres, at ferie holdes umiddelbart efter  

 udbetalingstidspunktet.
Det betyder, at udbetales feriegodtgørelsen  

 lige før overgangen til efterløn, uden at der holdes ferie,  

 betragtes beløbet som udbetalt i efterlønsperioden.
I det eller de efterfølgende ferieår kan en  

 efterlønsmodtager efter ferielovens § 19 b, nr. 5, vælge at  

 få udbetalt feriegodtgørelse på en gang ved  

 ferieårets start, uanset om ferie holdes.
I den situation er det  

 a-kassen, der attesterer feriekortet.
Det har ikke betydning for ret til  

 udbetaling, om efterlønsmodtageren er i et ansættelsesforhold  

 på udbetalingstidspunktet.
Ferie med løn, § 30, stk 1 Hvis medlemmet i forbindelse med ansættelsen afholder ferie med  

 løn, skal der ske fradrag for antallet af løntimer.
Det  

 betyder, at et medlem, der afholder ferie med løn, kan få  

 udbetalt efterløn for de resterende timer.
Dog finder  

 mindsteudbetalingsreglen anvendelse i den situation.
Ferie med feriegodtgørelse, § 30,  

 stk. 2 Hvis medlemmet holder ferie og får feriegodtgørelse, skal der  

 for hver feriedag fratrækkes 1/5 af efterlønnen for en uge.
Da  

 ferie i henhold til ferielovens regler optjenes til afholdelse i en  

 6-dages-uge, skal antallet af optjente feriedage ganges med 5/6. Afrunding  

 sker efter de almindelige afrundingsregler.
Fradraget skal foretages på  

 det tidspunkt, hvor ferien holdes.
Eksempel Medlemmet har før overgangen optjent 13 dages ferie med  

 feriegodtgørelse til afholdelse i en 6-dages-uge.
Efter omregning og  

 afrunding foretages fradrag for 11 dage.
Feriegodtgørelse som engangsbeløb,  

 § 30, stk. 3 Feriegodtgørelse udbetalt på en gang efter § 19 b, nr.  

 5, i ferieloven skal også medføre fradrag i  

 efterlønnen.
Fradraget sker i forhold til det antal feriedage, som medlemmet havde  

 optjent, og fradraget følger fradragsmåden efter stk. 2.  

 Fradraget sker fra udbetalingstidspunktet, men der kan kun ske fradrag i  

 efterlønnen på dage, hvor medlemmet ville have ret til fuld  

 efterløn.
Fradrag for feriegodtgørelse kan derfor ikke  

 trækkes på dage, hvor medlemmet har været i  

 beskæftigelse eller holder ferie med løn.
Ret til at få suppleret op, § 30,  

 stk. 4 Er feriegodtgørelsens bruttobeløb pr. dag mindre end  

 fradraget i efterlønnen, kan der suppleres med efterløn for de  

 pågældende dage.
Det betyder, at medlemmet sammenlagt for de dage  

 kan få udbetalt et beløb, som svarer til medlemmets  

 efterløn.
Reglen gælder, hvad enten medlemmet har fået  

 feriegodtgørelsen i forbindelse med feriens afholdelse eller udbetalt  

 på en gang.
Særlig regel for efterlønsmodtagere, der er  

 i arbejde og holder ferie med feriegodtgørelse, § 30,  

 stk. 5 Efter hovedreglen i stk. 2 og 3 skal der ske fradrag for ferie med  

 feriegodtgørelse dag for dag.
For medlemmer, der arbejder i efterlønsperioden og har optjent  

 feriegodtgørelse, kan hovedreglen betyde en samlet  

 indtægtsnedgang i ferieperioden.
For at afbøde den konsekvens  

 kan medlemmets feriegodtgørelse pr. dag blive omregnet til timer.  

 Medlemmet har herefter ret til efterløn den pågældende dag  

 med fradrag for de omregnede timer.
Mindsteudbetalingsreglen finder dog  

 anvendelse i den situation.
For at være omfattet af bestemmelsen skal medlemmet holde ferie i et  

 ansættelsesforhold.
Medlemmet skal dokumentere  

 ansættelsesforholdet, f.eks. med en erklæring fra arbejdsgiveren.  

 Der kan dog godt være tale om en løsere tilknytning, vikaraftale  

 m.v., når ansættelsen blot dokumenteres.
A-kassen skal omregne feriegodtgørelsen pr. dag med medlemmets  

 timeløn i ansættelsesforholdet, og det er medlemmet, der skal  

 dokumentere timelønnens størrelse.
Det er medlemmets normale  

 timeløn i det ansættelsesforhold ferien holdes i, der skal  

 anvendes.
Det timetal, der kommer frem ved omregningen, svarer dermed ikke  

 til medlemmets normale beskæftigelsesgrad i  

 ansættelsesforholdet.
Denne bestemmelse kan også anvendes i de tilfælde, hvor  

 medlemmet har fået udbetalt feriegodtgørelse på en gang,  

 og hvor medlemmet er i et ansættelsesforhold på det tidspunkt,  

 fradraget skal trækkes.
Mindsteudbetalingsreglen finder dog også  

 anvendelse i den situation.
 Eksempler:
1)	Et fuldtidsforsikret medlem holder ferie fra en halvtidsstilling og  

 har optjent feriegodtgørelse i 5 uger med 420 kr. pr. dag.
Medlemmet  

 har en timeløn på 105 kr.
Medlemmet har ret til efterløn  

 for 3,4 timer pr. dag, idet feriegodtgørelsen omregnet svarer til 4  

 timer om dagen (420 : 105 = 4).
 Hvis samme medlem i stedet har feriegodtgørelse på 960  

 kr. pr dag, vil medlemmet ikke have ret til efterløn samtidig, idet  

 feriegodtgørelsen pr. dag omregnet med medlemmets timeløn  

 udgør et timetal på mere end 7,4 timer om dagen (960 : 105 = 9,  

 1). Medlemmet skal derfor have fradrag efter hovedreglen i stk. 2 eller  

 3.
2)	Et deltidsforsikret medlem holder ferie i et  

 ansættelsesforhold og har feriegodtgørelse på 315 kr. om  

 dagen.
Medlemmet har en timeløn på 105 kr.
 Medlemmet vil have ret til efterløn svarende til forholdet  

 mellem 3 timer og medlemmets hidtidige gennemsnitlige ugentlige arbejdstid  

 (315 : 105 =3).
Til § 31 Forskellige andre indtægter Alle de nævnte indtægter i § 31, stk. 1,  

 medfører fradrag i efterlønnen efter de regler, der  

 gælder på dagpengeområdet.
Til § 33 Strejke og lockout Der skal ske fradrag i efterløn for et medlem, der ophører  

 med at arbejde, fordi pågældende bliver omfattet af konflikt.  

 Vurderingen af, om et medlem er omfattet af konflikt, følger reglerne  

 for dagpenge.
 I perioden med efterløn skal medlemmet, så længe  

 konflikten varer, i stedet for sine 'sædvanlige' arbejdstimer have  

 fradrag i efterlønnen på baggrund af det gennemsnitlige antal  

 arbejdstimer inden for de seneste 4 uger i det arbejdsforhold eller hos den  

 arbejdsgiver, som er omfattet af konflikt.
 Opgørelsen af timer til fradrag sker på ugebasis ud fra  

 medlemmets tidligere arbejdstimer i det berørte arbejdsforhold.
 Eksempler:
 1)	Et fastansat medlem med et fast timetal på 20 timer om ugen i  

 de sidste 4 uger skal belægges med 80 timer: 4 uger = 20 timer om  

 ugen.
 2)	Et medlem med et varierende ugentligt timetal på i alt 100  

 timer i de sidste 4 uger skal belægges med 100 timer: 4 uger = 25 timer  

 om ugen.
 3)	Et medlem med kun 2 ugers ansættelse og med 20 timer om ugen  

 skal belægges med 40 timer: 4 uger = 10 timer om ugen.
 4)	Et medlem med kun 1 dags arbejde på 8 timer inden konflikten  

 skal belægges med 8 timer: 4 uger = 2 timer om ugen.
 Medlemmer på efterløn er ikke omfattet af 65-procent-reglen i  

 lovens § 61, stk. 3.
Til § 34 Karantæne Bestemmelsen omhandler timer for karantæner, som stammer fra en  

 tidligere periode med dagpenge, eller forhold, der opstår i perioden  

 med efterløn.
I perioden med efterløn kan der ikke ikendes  

 karantæne på grund af selvforskyldt arbejdsophør.
Til § 35 Reglerne finder anvendelse på såvel modtagere af  

 efterløn med bopæl og arbejde i Danmark som modtagere af  

 efterløn med bopæl og arbejde i de øvrige lande inden for  

 EØS-området.
I det omfang indtægter fra et andet EØS-land skal  

 medføre fradrag, skal indtægterne først omregnes til  

 danske kroner og ører med den gældende kronekurs.
Derefter med  

 den gældende omregningssats.
Til § 36 Indtægter, der ikke medfører fradrag I denne bestemmelse er opregnet en række indtægter, som ikke  

 medfører fradrag.
Bestemmelsen er ikke udtømmende.
Har et  

 medlem en indtægt, der kan sidestilles med de nævnte  

 indtægter, og som ikke er omfattet af andre bestemmelser i denne  

 bekendtgørelse, medfører indtægten ikke fradrag i  

 efterlønnen.
Til kapitel 10 Oplysningspligt og udbetaling af efterløn Til § 37 Oplysningspligt Medlemmet har pligt til at oplyse a-kassen om indtægter omfattet af  

 denne bekendtgørelse.
Et medlem skal oplyse a-kassen om f.eks.  

 regulering af pensionsbeløb og indtægt ved hverv.
 Hvis medlemmet tilsidesætter sin oplysningspligt, kan der  

 pålægges sanktioner efter de gældende regler.
Til § 38 Udbetaling af efterløn Udbetaling af efterløn følger de gældende principper i  

 dagpengesystemet om opgørelse for 4 eller 5 uger.
 Der er åbnet mulighed for, at a-kassen kan vælge at lade  

 medlemmer på efterløn, og som enten ikke arbejder, eller som  

 arbejder fuldt ud, alene skal afgive oplysninger hver 6. måned.
Et medlem, der er omfattet af bekendtgørelse om selvstændig  

 virksomhed samtidig med efterløn, skal løbende indsende  

 efterlønskortet.
Det gælder også, selv om medlemmet ikke  

 skal have udbetalt efterløn.
Det skyldes kravet om, at medlemmet  

 løbende skal oplyse om såvel egne timer i virksomheden som  

 virksomhedens omfang.
 Tilsvarende skal personer, der er bosat eller arbejder i et andet  

 EØS-land, indsende efterlønskort.
Til kapitel 11 Ophold og arbejde i lande uden for  

 EØS-området Reglerne i kapitel 11 gælder for såvel modtagere af  

 efterløn med bopæl i Danmark som i de øvrige lande inden  

 for EØS-området.
En efterlønsmodtager, der for eksempel  

 har bopæl i Tyskland, er omfattet af dette kapitel ved udrejse til  

 USA.
Til § 39 Udbetaling under arbejde og ophold i lande uden for  

 EØS-området, herunder Grønland og  

 Færøerne Et medlem skal bevare sin faste bopæl i Danmark eller et andet  

 EØS-land.
Et medlem kan således ikke bevare efterlønnen i  

 en 3-måneders periode, hvis pågældende tager fast ophold i  

 lande uden for EØS-området, herunder Grønland og  

 Færøerne, i længere tid.
 Kun i de tilfælde, hvor de tilladte 3 måneders ophold i lande  

 uden for EØS-området, herunder Grønland og  

 Færøerne, ikke er brugt inden udgangen af et kalenderår,  

 kan en ny 3 måneders periode påbegyndes i direkte  

 forlængelse heraf, uden at medlemmet forinden tager ophold i Danmark  

 eller et andet EØS-land.
Til § 40 Et medlem skal også fortsat indsende efterlønskort til  

 a-kassen under sit ophold i et land uden for EØS-området.
 Endagsrejser, der ikke er forbundet med overnatning i udlandet, betragtes  

 ikke som udlandsophold.
 På grundlag af medlemmets oplysninger om udlandsophold  

 påhviler det a-kassen at standse udbetalingen af efterløn, hvis  

 medlemmet ikke længere opfylder betingelserne i § 39.
Til § 42 Når et medlem vender tilbage til Danmark eller et andet  

 EØS-land efter længere tids ophold i lande uden for  

 EØS-området, herunder Grønland og Færøerne,  

 kan udbetaling af efterløn genoptages.
Det forudsætter dog, at  

 medlemmet opfylder de almindelige betingelser for at få udbetalt  

 efterløn.
Til kapitel 12 Efterløn efter forsikring på  

 Færøerne Til § 43 Hvis et medlem på grund af arbejde bliver omfattet af den  

 færøske arbejdsløshedsforsikring, bortfalder retten til  

 efterløn.
Efterlønnen kan dog modtages på ny, hvis medlemmet vender  

 tilbage til Danmark eller et andet land inden for EØS-området.  

 Medlemmet skal endvidere optages i en a-kasse efter de særlige regler  

 for personer, der har haft arbejde på Færøerne.
Disse  

 regler indeholder særlige frister for anmodning om optagelse efter  

 tilbagevenden.
 Efterløn kan tidligst udbetales fra det tidspunkt, hvor medlemmet  

 optages på ny.
Til kapitel 13 Vejledning i forbindelse med udrejse til udlandet Til § 44 Medlemmet har generelt en pligt til at oplyse a-kassen om ophold,  

 bopæl eller arbejde i udlandet.
Det skyldes, at a-kassen skal vejlede  

 medlemmet om de konsekvenser, som udrejsen giver for retten til  

 efterløn.
A-kassens vejledning er afhængig af den konkrete  

 oplysning om karakteren af udrejsen, og til hvilket land.
Til kapitel 14 Efterlønnens ophør Til § 45 Et medlem kan efter loven ikke træde ud af efterlønsordningen  

 for senere at genindtræde, medmindre det sker i forbindelse med arbejde  

 og arbejdsløshedsforsikring på Færøerne, jf.  

 § 43.
 Retten til efterløn bortfalder blandt andet, hvis medlemmet  

 overgår til at modtage dagpenge eller tilsvarende ydelser på  

 grund af ledighed m.v. i et andet EØS-land.
Til kapitel 15 Særlige regler for medlemmer, der overgår  

 til efterløn fra overgangsydelse Til §§ 47-49 Der er i lovens § 74 g fastsat særlige regler for medlemmer,  

 der er overgået fra overgangsydelse til efterløn.
 Medlemmer, der er overgået til efterløn fra overgangsydelse,  

 har ret til at vælge mellem at arbejde i 200 timer uden fradrag eller  

 at blive omfattet af de regler om arbejde i ubegrænset omfang mod  

 fradrag i efterlønnen, som gælder for øvrige  

 efterlønsmodtagere.
 Overgangsydelsesmodtagere, der overgår til efterløn og  

 vælger at arbejde inden for 200 timers reglen, følger reglen om  

 fradrag for ferie, som gælder for medlemmer på  gammel  

 efterløn .
 Overgangsydelsesmodtagere, der overgår til efterløn og  

 vælger at arbejde inden for 200-timers reglen, er ikke omfattet af  

 5-ugers reglen i bekendtgørelse om arbejde og indtægter m.v. i  

 efterlønsperioden (for medlemmer, som er fyldt 60 år før  

 1. juli 1999).
Vælger medlemmet at arbejde ubegrænset mod fradrag,  

 gælder valget for resten af efterlønsperioden.
Skifter medlemmet  

 i løbet af et kalenderår, og er retten til at arbejde i 200  

 timer udnyttet helt eller delvist, skal der ske fradrag for det allerede  

 udførte arbejde.
 Beløbet, som medlemmet skal betale, beregnes efter § 49,  

 stk. 2. Vil medlemmet ikke indgå et frivilligt forlig om  

 tilbagebetalingen, skal a-kassen modregne fuldt ud i den kommende  

 efterløn.
 Et medlem, der går på efterløn fra overgangsydelse,  

 fortsætter på den faste ydelse på 82 pct. af højeste  

 dagpenge.
 Et medlem, der går på efterløn fra overgangsydelse,  

 skal alene have fradrag i efterlønnen for løbende udbetaling af  

 pension inklusiv tillæg, som er led i et ansættelsesforhold.
Et medlem på overgangsydelse har mulighed for at optjene timer til  

 at opfylde et nyt beskæftigelseskrav.
I denne særlige situation  

 kan medlemmet ved det fyldte 60. år vælge at lade sig registrere  

 i a-kassen som en person, der har forladt overgangsydelsen med status som  

 fuldgyldigt dagpengeberettiget medlem.
Medlemmet kan herefter vælge at gå tilbage til arbejdsmarkedet  

 - eventuelt med et efterlønsbevis - eller overgå til  

 efterløn straks.
Hvis medlemmet går på efterløn  

 straks, anses pågældende ikke for at overgå fra  

 overgangsydelse, men fra status som dagpengeberettiget medlem.
Det  

 indebærer blandt andet, at medlemmet i stedet overgår til  

 efterløn efter de almindelige regler i denne bekendtgørelse,  

 herunder med ret til at få 91 pct. satsen.
Der skal endvidere ske  

 fradrag for kapitalpensioner m.v.
Til kapitel 16 Ikrafttræden m.v.
Til § 50 Denne vejledning erstatter vejledning af 28. maj 1999 om fleksibel  

 efterløn og vejledning af 18. april 2000 til bekendtgørelse om  

 ændring af bekendtgørelse om fleksibel efterløn.
Til § 51 Bestemmelsen omhandler medlemmer, der på grund af sygdom har meldt  

 sig ud af a-kassen før den 1. juli 1999. Det er en betingelse, at  

 medlemmet efterfølgende tilkendes eller er tilkendt  

 bruttorevalideringsydelse efter lov om en aktiv socialpolitik.  

 Revalideringsydelse efter den tidligere bistandslovs regler sidestilles  

 hermed.
Et sådant medlem, der er genoptaget som medlem af a-kassen, kan  

 medregne perioden med bruttorevalideringsydelse til opgørelse af  

 forudgående anciennitet uden at efterbetale bidrag til  

 arbejdsløshedsforsikringen.
Hvis et medlem er udmeldt på grund af sygdom inden tilkendelse af  

 bruttorevalideringsydelse, vil denne periode ikke afbryde medlemskabet i  

 relation til reglen om 10/15 år og 20/25 år.
Perioden uden  

 medlemskab kan dog ikke medregnes til opgørelse af  

 medlemsanciennitet.
Der stilles ikke krav til, efter hvilke regler medlemmet optages på  

 ny.
Medlemmet kan således optages som dimittend eller på baggrund  

 af arbejde.
 I tilfælde, hvor et medlem ikke optages straks efter udløbet  

 af perioden med bruttorevalideringsydelse, har direktoratet mulighed for at  

 give en dispensation efter lovens § 74 a, stk. 4. En sådan  

 dispensation vil normalt forudsætte, at bidrag til  

 arbejdsløshedsforsikringen og eventuelt efterlønsbidrag  

 efterbetales fra ophøret med bruttorevalideringsydelse.
Direktoratet for Arbejdsløshedsforsikringen,  

 den 22. juni 2000 Jørgen Kappel /Birgitte Kjelgaard Andersen Indholdsfortegnelse:
Kapitel 1	Personkreds Kapitel 2	Efterlønsbevis Kapitel 3	Oplysning om pensioner m.v.
Kapitel 4	2 års reglen og præmieordningen Kapitel 5	Overgang til efterløn Kapitel 6	Beregning af efterløn Kapitel 7	Pensioner m.v., der skal medføre fradrag, og beregning  

 af fradrag for pensioner m.v.
Kapitel 8	Fradrag for arbejde Kapitel 9	Fradrag for andre indtægter m.v. og indtægter,  

 der ikke medfører fradrag Kapitel 10	Oplysningspligt og udbetaling af efterløn Kapitel 11	Ophold og arbejde i lande uden for  

 EØS-området Kapitel 12	Efterløn efter forsikring på  

 Færøerne Kapitel 13	Vejledning i forbindelse med udrejse til udlandet Kapitel 14	Efterlønnens ophør Kapitel 15	Særlige regler for medlemmer, der overgår til  

 efterløn fra overgangsydelse Kapitel 16	Ikrafttræden m.v.
