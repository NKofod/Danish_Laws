Nr LSF 118 Forslag til Lov om ændring af lov om planlægning(Detailhandel m.v.) Fremsat af miljø- og energiministeren (Svend Auken) den 11. december 1996 Vedtaget ved tredjebehandling den 29. april 1997 Lov nr. 324 af 14/05/1997 § 1 I lov om planlægning, jf. lovbekendtgørelse nr. 746 af 16. august 1994,  

 som ændret ved lov nr. 311 af 17. maj 1995, foretages følgende ændringer:
 1. Efter § 5 b indsættes før kapitel 3:
»Kapitel 2 b Planlægning til butiksformål § 5 c.
Planlægningen skal 1) fremme et varieret butiksudbud i mindre og mellemstore byer samt i de  

 enkelte bydele i de større byer, 2) sikre, at arealer til butiksformål udlægges, hvor der er god  

 tilgængelighed for alle trafikarter, herunder især den gående, cyklende og  

 kollektive trafik, og 3) fremme en samfundsmæssigt bæredygtig detailhandelsstruktur, hvor  

 transportafstandene i forbindelse med indkøb er begrænsede.
§ 5 d.
Arealer til butiksformål skal udlægges i den centrale del  

 af en by.
I store byer og i sammenhængende byområder i hovedstadsområdet kan  

 der udlægges arealer til butiksformål i de centrale områder af en bydel.
Stk. 2. Uden for den centrale del af en by eller bydel, jf. stk.  

 1, kan der dog udlægges 1) mindre arealer til butikker, der alene skal betjene en begrænset del af  

 en by eller en bydel, en landsby, et sommerhusområde eller lignende, 2) arealer til butikker, som alene forhandler særlig pladskrævende  

 varegrupper, der ikke kan indpasses i de centrale områder af en by eller en  

 bydel, 3) arealer til mindre butikker til salg af egne produkter i tilknytning  

 til en virksomheds produktionslokaler og 4) arealer til butiksformål, i det omfang det af hensyn til et  

 bevaringsværdigt bymiljø ikke er muligt at udlægge tilstrækkelige arealer i  

 den centrale del af byen.
§ 5 e.
Miljø- og energiministeren afgiver hvert andet år en  

 redegørelse til Folketingets Miljø- og Planlægningsudvalg.
Redegørelsen  

 belyser og vurderer udviklingen i region-, kommune- og lokalplanlægningen for  

 detailhandelsstrukturen på baggrund af bestemmelserne i §§ 1, 5 c og 5 d.
§ 5 f.
Beregning af bruttoetagearealet til butiksformål sker efter  

 bygningsreglementets bestemmelser om beregning af bebyggelsens etageareal,  

 idet dog den del af kælderen, hvor det omgivende terræn ligger mindre end  

 1,25 m under loftet i kælderen, medregnes.« 2. § 6, stk. 3, nr. 5, affattes således:
 »5) den samlede detailhandelsstruktur, jf. § 6 b,».
 3. I § 6 indsættes som stk. 9:
»Stk. 9. Redegørelsen for den del af regionplanen, der  

 indeholder retningslinjer for detailhandelsstrukturen, skal indeholde 1) en vurdering af omfanget af det eksisterende bruttoetageareal til  

 butiksformål for de enkelte byer og bydele fordelt på hovedbutikstyper og  

 disses omsætning, 2) en vurdering af behovet for nybyggeri eller omdannelse af eksisterende  

 bebyggelse til butiksformål, 3) en angivelse af målene for detailhandelsstrukturen, herunder hvilket  

 opland der forudsættes betjent af de butikker, der kan placeres inden for de  

 afgrænsede arealer, 4) oplysning om, hvordan forslaget fremmer et varieret butiksudbud i de  

 mindre og mellemstore byer, 5) oplysning om, hvordan forslaget fremmer et varieret butiksudbud i den  

 centrale del af de enkelte byer eller bydele, herunder forudsætningerne for  

 afgrænsningen af den centrale del af de enkelte byer eller bydele og for  

 eventuelle fravigelser fra bestemmelsen i § 5 d, stk. 1, 6) en angivelse af tilgængeligheden for de forskellige trafikarter til de  

 udlagte arealer til butiksformål og 7) oplysning om de særlige planlægningsmæssige begrundelser for  

 fastsættelse af eventuelle butiksstørrelser på mere end 3.000 m2  

 bruttoetageareal for dagligvarebutikker eller 1.000 m2 bruttoetageareal for  

 udvalgsvarebutikker.« 4. Efter § 6 a indsættes:
»§ 6 b.
Regionplanmyndigheden skal tilvejebringe  

 regionplanretningslinjer for arealudlæg til butiksformål i overensstemmelse  

 med bestemmelserne i §§ 5 c og 5 d.
Stk. 2. Regionplanmyndigheden skal i forbindelse hermed 1) afgrænse den centrale del af de enkelte byer eller bydele, hvori der  

 kan udlægges arealer til butiksformål, 2) fastsætte retningslinjer for placering af de i § 5 d, stk. 2, nr. 1-3,  

 nævnte arealer til butiksformål, 3) afgrænse beliggenheden for de i § 5 d, stk. 2, nr. 4, nævnte arealer  

 til butiksformål, 4) fastsætte det maksimale bruttoetageareal for nybyggeri og omdannelse af  

 eksisterende byggeri til butiksformål for hvert af de ovenfor nævnte arealer  

 og 5) fastsætte maksimale bruttoetagearealer for de enkelte butikker.« 5. I § 11 indsættes som stk. 8:
»Stk. 8. Redegørelsen for den del af kommuneplanen, der indeholder  

 rammer for forsyningen med butikker, jf. stk. 5, nr. 4, skal indeholde 1) en vurdering af omfanget af det eksisterende bruttoetageareal til  

 butiksformål for de enkelte byer og bydele fordelt på hovedbutikstyper og  

 disses omsætning, 2) en vurdering af behovet for nybyggeri eller omdannelse af eksisterende  

 bebyggelse til butiksformål, 3) en angivelse af målene for detailhandelsstrukturen, herunder en  

 angivelse af, hvilket opland der forudsættes betjent af de butikker, der kan  

 placeres inden for de udlagte arealer, 4) oplysning om, hvordan planlægningen tilgodeser målene for den kommunale  

 hovedstruktur, herunder hvordan forslaget fremmer et varieret butiksudbud i  

 de mindre og mellemstore byer, samt bymiljøet i de områder, der foreslås  

 udlagt til butiksformål, 5) en angivelse af tilgængeligheden for de forskellige trafikarter til de  

 udlagte arealer til butiksformål og 6) oplysning om de særlige planlægningsmæssige begrundelser for  

 fastsættelse af eventuelle butiksstørrelser på mere end 3.000 m2  

 bruttoetageareal for dagligvarebutikker eller 1.000 m2 bruttoetageareal for  

 udvalgsvarebutikker.« 6. Efter § 11 a indsættes:
»§ 11 b.
Kommunalbestyrelsen skal tilvejebringe rammer for  

 indholdet af lokalplaner for arealudlæg til butiksformål i overensstemmelse  

 med bestemmelserne i §§ 5 c og 5 d.
Stk. 2. Kommunalbestyrelsen skal i forbindelse hermed 1) fastsætte rammer for placering af arealer til butiksformål, 2) fastsætte det maksimale bruttoetageareal for nybyggeri og omdannelse af  

 eksisterende bebyggelse til butiksformål og 3) fastsætte maksimale bruttoetagearealer for de enkelte butikker.
Stk. 3. Fastsættelse af rammer for placering af arealer omfattet  

 af § 5 d, stk. 1 og stk. 2, nr. 4, kan kun ske inden for en afgrænsning i  

 regionplanen.« 7. I § 15 indsættes som stk. 8:
»Stk. 8. En lokalplan, der giver mulighed for etablering af butikker,  

 skal indeholde bestemmelser om det maksimale bruttoetageareal for de enkelte  

 butikker og det samlede bruttoetageareal, der kan anvendes til  

 butiksformål.« 8. § 16, stk. 5, affattes således:
»Stk. 5. Lokalplanforslag for anlæg, der er omfattet af § 6,  

 stk. 3, nr. 4, er undtaget fra reglerne i stk. 3, 4 og 6.« 9. I § 16 indsættes som stk. 6:
»Stk. 6. I redegørelsen til lokalplanforslag, der muliggør etablering  

 af butikker, skal der gøres rede for bebyggelsens påvirkning af bymiljøet,  

 herunder den eksisterende bebyggelse i området, friarealer og trafikale  

 forhold.« 10. I § 17, stk. 3, ændres »§ 29« til: »§§  

 29 eller 29 a«.
 11. I § 27, stk. 1, 1. pkt., ændres »§§ 28, 29 og 29  

 a« til: »§§ 28, 29, 29 a og 29 b«.
 12. I § 28, stk. 1, 1. pkt., ændres »§§ 29 eller 29  

 a« til: »§§ 29, 29 a, eller 29 b«.
 13. I § 29, stk. 3, 1. pkt., ændres »stk. 2 og § 29  

 a« til: »stk. 2, § 29 a og § 29 b«.
 14. I § 29 a, 1. pkt., ændres »§§ 5 a, stk. 1, 5 b og  

 11 a samt 16, stk. 3« til: »§ 5 a, stk. 1, § 5 b, § 11 a eller §  

 16, stk. 3«.
 15. I § 29 a indsættes som stk. 2:
»Stk. 2. Amtsrådet skal fremsætte indsigelse efter § 28 mod forslag  

 til lokalplaner, kommuneplaner og ændringer til kommuneplaner, der indeholder  

 mulighed for etablering af butikker, såfremt planforslaget er i strid med  

 bestemmelserne i § 5 c, § 5 d, § 11, stk. 8, § 11 b, § 15, stk. 8, eller §  

 16, stk. 6. Pligten gælder dog ikke, hvis forholdet er af underordnet  

 betydning.« 16. Efter § 29 a indsættes:
»§ 29 b.
En regionplanmyndighed kan fremsætte indsigelse  

 efter § 28 mod en anden regionplanmyndigheds forslag til regionplaner og  

 ændringer til regionplaner, hvis regionplanmyndigheden vurderer, at forslaget  

 kan have væsentlig betydning for regionplanmyndighedens planlægning for  

 detailhandelsstrukturen, jf. § 6, stk. 3, nr. 5, og § 6 b.« § 2 Loven træder i kraft ugedagen efter bekendtgørelsen i Lovtidende.  

 Bestemmelserne i § 1, nr. 1, 6 og 7, samt i § 3 har virkning for planer, der  

 vedtages endeligt efter lovens ikrafttræden.
Bestemmelserne i § 1, nr. 2, 3  

 og 4, har virkning for regionplanlægning fra og med regionplanrevision 2001  

 samt for regionplantillæg for detailhandel, hvis amtsrådet vælger at  

 tilvejebringe regionplanretningslinjer for den samlede detailhandelsstruktur  

 i amtskommunen forud for regionplanrevision 2001. Bestemmelserne i § 1, nr. 5  

 og 9, har virkning for forslag til planer, der fremsættes efter lovens  

 ikrafttræden.
§ 3 Stk. 1. Indtil der efter reglerne i lov om planlægning som ændret  

 ved denne lov er tilvejebragt regionplanretningslinjer for den samlede  

 detailhandelsstruktur i amtskommunen henholdsvis i Københavns og  

 Frederiksberg Kommuner kan der kun tilvejebringes regionplanretningslinjer  

 for detailhandelscentre, der er omfattet af § 6, stk. 3, nr. 4, jf. stk. 8, i  

 lov om planlægning, i områder, der er udlagt til centerformål inden for et  

 bykernecenter i henhold til en kommuneplan, der er endeligt vedtaget før  

 lovens ikrafttræden.
Stk. 2. Indtil der, jf. stk. 1, er tilvejebragt  

 regionplanretningslinjer for den samlede detailhandelsstruktur i amtskommunen  

 henholdsvis i Københavns og Frederiksberg Kommuner, kan der kun kommune-  

 eller lokalplanlægges for butikker i områder, der er udlagt til centerformål  

 inden for et lokal-, bydels- eller bykernecenter i henhold til en  

 kommuneplan, der er endeligt vedtaget før lovens ikrafttræden.
Der kan dog  

 endvidere kommune- og lokalplanlægges for de arealer til butikker, der er  

 omfattet af § 5 d, stk. 2, nr. 1-3, som affattet i denne lov.
 Stk. 3. I region-, kommune- og lokalplanlægning efter stk. 1 og 2  

 kan der ikke planlægges for bruttoetagearealer for de enkelte butikker på  

 mere end 3.000 m2 for dagligvarebutikker eller 1.000 m2 for  

 udvalgsvarebutikker.
 Stk. 4. Ved en kommuneplanrevision, der gennemføres, før der er  

 tilvejebragt regionplanretningslinjer for den samlede detailhandelsstruktur,  

 jf. stk. 1, kan eksisterende rammer for lokalplanlægningen uanset stk. 2  

 opretholdes, i det omfang de er grundlag for en gældende lokalplan,  

 byplanvedtægt eller reguleringsplan, der giver mulighed for etablering af  

 butikker.
§ 4 Stk. 1. Amtsrådet skal fremsætte indsigelse mod forslag til  

 lokalplaner, kommuneplaner og ændringer til kommuneplaner, der indeholder  

 mulighed for etablering af butikker, såfremt planforslaget er i strid med  

 bestemmelserne i § 3 i denne lov.
 Stk. 2. Bestemmelserne i § 17, stk. 3, § 28 og § 29, stk. 3, i lov  

 om planlægning finder tilsvarende anvendelse.
Oprindeligt fremsat forslag § 1 I lov om planlægning, jf. lovbekendtgørelse nr. 746 af 16. august 1994,  

 som ændret ved lov nr. 311 af 17. maj 1995, foretages følgende ændringer:
 1. Efter § 5 b indsættes før kapitel 3:
»Kapitel 2 b Planlægning til butiksformål § 5 c.
Planlægningen skal 1) fremme et varieret butiksudbud i mindre og mellemstore byer samt i de  

 enkelte bydele i de større byer og 2) sikre, at arealer til butiksformål udlægges, hvor der er god  

 tilgængelighed for alle trafikarter, herunder især den gående, cyklende og  

 kollektive trafik.
§ 5 d.
Arealer til butiksformål skal udlægges i den centrale del  

 af en by.
I store byer og i sammenhængende byområder i Hovedstadsområdet kan  

 der udlægges arealer til butiksformål i de centrale områder af en bydel.
Stk. 2. Uden for den centrale del af en by eller bydel, jf. stk.  

 1, kan der dog udlægges 1) mindre arealer til butikker, der alene skal betjene en begrænset del af  

 en by eller en bydel, en landsby, et sommerhusområde eller lignende, 2) arealer til butikker, som alene forhandler særligt pladskrævende  

 varegrupper, der ikke kan indpasses i de centrale områder af en by eller en  

 bydel, 3) arealer til mindre butikker til salg af egne produkter i tilknytning  

 til en virksomheds produktionslokaler, og 4) arealer til butiksformål, i det omfang det af hensyn til et  

 bevaringsværdigt bymiljø ikke er muligt at udlægge tilstrækkelige arealer i  

 den centrale del af byen.« 2. § 6, stk. 3, nr. 5, affattes således:
»5) den samlede detailhandelsstruktur, jf. § 6 b,» 3. I § 6 indsættes som stk. 9:
»Stk. 9. Redegørelsen for den del af regionplanen, der  

 indeholder retningslinier for detailhandelsstrukturen, skal indeholde 1) en vurdering af omfanget af det eksisterende bruttoetageareal til  

 butiksformål for de enkelte byer og bydele, fordelt på hovedbutikstyper og  

 disses omsætning, 2) en vurdering af behovet for nybyggeri eller omdannelse af eksisterende  

 bebyggelse til butiksformål, 3) en angivelse af målene for detailhandelsstrukturen, herunder hvilket  

 opland der forudsættes betjent af de butikker, der kan placeres inden for de  

 afgrænsede arealer, 4) oplysning om, hvordan forslaget fremmer et varieret butiksudbud i de  

 mindre og mellemstore byer, 5) oplysning om, hvordan forslaget fremmer et varieret butiksudbud i den  

 centrale del af de enkelte byer eller bydele, herunder forudsætningerne for  

 afgrænsningen af den centrale del af de enkelte byer eller bydele og for  

 eventuelle fravigelser fra bestemmelsen i § 5 d, stk. 1, og 6) en angivelse af tilgængeligheden for de forskellige trafikarter til de  

 udlagte arealer til butiksformål.« 4. Efter § 6 a indsættes:
»§ 6 b.
Regionplanmyndigheden skal tilvejebringe  

 regionplanretningslinier for arealudlæg til butiksformål i overensstemmelse  

 med bestemmelserne i §§ 5 c og 5 d.
Stk. 2. Regionplanmyndigheden skal i forbindelse hermed 1) afgrænse den centrale del af de enkelte byer eller bydele, hvori der  

 kan udlægges arealer til butiksformål, 2) fastsætte retningslinier for placering af de i § 5 d, stk. 2, nr. 1-3,  

 nævnte arealer til butiksformål, 3) afgrænse beliggenheden for de i § 5 d, stk. 2, nr. 4, nævnte arealer  

 til butiksformål, 4) fastsætte det maksimale bruttoetageareal for nybyggeri og omdannelse af  

 eksisterende byggeri til butiksformål for hvert af de oven for nævnte  

 arealer, og 5) fastsætte maksimale bruttoetagearealer for de enkelte butikker.« 5. I § 11 indsættes som stk. 8:
»Stk. 8. Redegørelsen for den del af kommuneplanen, der  

 indeholder rammer for forsyningen med butikker, jf. stk. 5, nr. 4, skal  

 indeholde 1) en vurdering af omfanget af det eksisterende bruttoetageareal til  

 butiksformål for de enkelte byer og bydele, fordelt på hovedbutikstyper og  

 disses omsætning, 2) en vurdering af behovet for nybyggeri eller omdannelse af eksisterende  

 bebyggelse til butiksformål, 3) en angivelse af målene for detailhandelsstrukturen, herunder en  

 angivelse af, hvilket opland, der forudsættes betjent af de butikker, der kan  

 placeres inden for de udlagte arealer, 4) oplysning om, hvordan planlægningen tilgodeser målene for den kommunale  

 hovedstruktur, herunder hvordan forslaget fremmer et varieret butiksudbud i  

 de mindre og mellemstore byer, samt bymiljøet i de områder der foreslås  

 udlagt til butiksformål, og 5) en angivelse af tilgængeligheden for de forskellige trafikarter til de  

 udlagte arealer til butiksformål.« 6. Efter § 11 a indsættes:
»§ 11 b.
Kommunalbestyrelsen skal tilvejebringe rammer for  

 indholdet af lokalplaner for arealudlæg til butiksformål i overensstemmelse  

 med bestemmelserne i §§ 5 c og 5 d.
Stk. 2. Kommunalbestyrelsen skal i forbindelse hermed, 1) fastsætte rammer for placering af arealer til butiksformål, 2) fastsætte det maksimale bruttoetageareal for nybyggeri og omdannelse af  

 eksisterende bebyggelse til butiksformål, og 3) fastsætte maksimale bruttoetagearealer for de enkelte butikker.
Stk. 3. Fastsættelse af rammer for placering af arealer omfattet  

 af § 5 d, stk. 1, og stk. 2, nr. 4, kan kun ske inden for en afgrænsning i  

 regionplanen.« 7. I § 15 indsættes som stk. 8:
»Stk. 8. En lokalplan, der giver mulighed for etablering af  

 butikker, skal indeholde bestemmelser om det maksimale bruttoetageareal for  

 de enkelte butikker og det samlede bruttoetageareal, der kan anvendes til  

 butiksformål.« 8. § 16, stk. 5, affattes:
»Stk. 5. Lokalplanforslag for anlæg, der er omfattet af § 6,  

 stk. 3, nr. 4, er undtaget fra reglerne i stk. 3, 4 og 6.« 9. I § 16 indsættes som stk. 6:
»Stk. 6. I redegørelsen til lokalplanforslag, der muliggør  

 etablering af butikker, skal der gøres rede for bebyggelsens påvirkning af  

 bymiljøet, herunder den eksisterende bebyggelse i området, friarealer og  

 trafikale forhold.« 10. I § 17, stk. 3, ændres »§ 29« til: »§§  

 29 eller 29 a«.
 11. I § 27, stk. 1, 1. pkt., ændres »§§ 28, 29 og 29  

 a« til: »§§ 28, 29, 29 a og 29 b«.
 12. I § 28, stk. 1, 1. pkt., ændres »§§ 29 eller 29  

 a« til: »§§ 29, 29 a, eller 29 b«.
 13. I § 29, stk. 3, 1. pkt., ændres »stk. 2 og § 29  

 a« til: »stk. 2, § 29 a og § 29 b«.
 14. I § 29 a, 1. pkt., ændres »§§ 5 a, stk. 1, 5 b og  

 11 a samt 16, stk. 3« til: »§ 5 a, stk. 1, § 5 b, § 11 a eller §  

 16, stk. 3«.
 15. I § 29 a indsættes som stk. 2:
»Stk. 2. Amtsrådet skal fremsætte indsigelse efter § 28 mod  

 forslag til lokalplaner, kommuneplaner og ændringer til kommuneplaner, der  

 indeholder mulighed for etablering af butikker, såfremt planforslaget er i  

 strid med bestemmelserne i §§ 5 c-d, § 11, stk. 8, § 11 b, § 15, stk. 8,  

 eller § 16, stk. 6. Pligten gælder dog ikke, hvis forholdet er af underordnet  

 betydning.« 16. Efter § 29 a indsættes:
»§ 29 b.
En regionplanmyndighed kan fremsætte indsigelse  

 efter § 28 mod en anden regionplanmyndigheds forslag til regionplaner og  

 ændringer til regionplaner, hvis regionplanmyndigheden vurderer, at forslaget  

 kan have væsentlig betydning for regionplanmyndighedens planlægning for  

 detailhandelsstrukturen, jf. § 6, stk. 3, nr. 5, og § 6 b.« § 2 Loven træder i kraft ugedagen efter bekendtgørelsen i Lovtidende.  

 Bestemmelserne i § 1, nr. 1, 6 og 7 samt i § 3 har virkning for planer, der  

 vedtages endeligt efter lovens ikrafttræden.
Bestemmelserne i § 1, nr. 2, 3  

 og 4 har virkning for regionplanlægning fra og med regionplanrevision 2001  

 samt for regionplantillæg for detailhandel, hvis amtsrådet vælger at  

 tilvejebringe regionplanretningslinier for den samlede detailhandelsstruktur  

 i amtskommunen forud for regionplanrevision 2001. Bestemmelserne i § 1, nr. 5  

 og 9, har virkning for forslag til planer, der fremsættes efter lovens  

 ikrafttræden.
§ 3 Stk. 1. Indtil der efter reglerne i lov om planlægning som ændret  

 ved denne lov er tilvejebragt regionplanretningslinier for den samlede  

 detailhandelsstruktur i amtskommunen, henholdsvis i Københavns og  

 Frederiksberg Kommuner, kan der kun tilvejebringes regionplanretningslinier  

 for detailhandelscentre, der er omfattet af § 6, stk. 3, nr. 4, jf. stk. 8, i  

 lov om planlægning, i områder, der er udlagt til centerformål inden for et  

 bykernecenter i henhold til en kommuneplan, der er endeligt vedtaget før  

 lovens ikrafttræden.
Stk. 2. Indtil der, jf. stk. 1, er tilvejebragt  

 regionplanretningslinier for den samlede detailhandelsstruktur i  

 amtskommunen, henholdsvis i Københavns og Frederiksberg Kommuner, kan der kun  

 kommune-, eller lokalplanlægges for butikker i områder, der er udlagt til  

 centerformål inden for et lokal-, bydels- eller bykernecenter i henhold til  

 en kommuneplan, der er endeligt vedtaget før lovens ikrafttræden.
Der kan dog  

 endvidere kommune- og lokalplanlægges for de arealer til butikker, der er  

 omfattet af § 5 d, stk. 2, nr. 1 - 3, som affattet i denne lov.
 Stk. 3. I region-, kommune- og lokalplanlægning efter stk. 1 og 2  

 kan der ikke planlægges for bruttoetagearealer for de enkelte butikker på  

 mere end 3.000 (m2) for dagligvarebutikker eller 1.000 (m2) for  

 udvalgsvarebutikker.
 Stk. 4. Ved en kommuneplanrevision, der gennemføres, før der er  

 tilvejebragt regionplanretningslinier for den samlede detailhandelsstruktur,  

 jf. stk. 1, kan eksisterende rammer for lokalplanlægningen uanset stk. 2  

 opretholde i det omfang, de er grundlag for en gældende lokalplan,  

 byplanvedtægt eller reguleringsplan, der giver mulighed for etablering af  

 butikker.
§ 4 Stk. 1. Amtsrådet skal fremsætte indsigelse mod forslag til  

 lokalplaner, kommuneplaner og ændringer til kommuneplaner, der indeholder  

 mulighed for etablering af butikker, såfremt planforslaget er i strid med  

 bestemmelserne i § 3 i denne lov.
 Stk. 2. Bestemmelserne § 17, stk. 3, § 28 og § 29, stk. 3, i lov  

 om planlægning finder tilsvarende anvendelse.
Bemærkninger til lovforslaget Almindelige bemærkninger Indledning Lovforslaget er et led i Regeringens bestræbelser på at forbedre  

 mulighederne for en decentral detailhandelsstruktur, der også stimulerer til  

 investeringer og fornyelser i detailhandelen i lokalcentre, kommunecentre og  

 de mindre egnscentre.
 Det er endvidere et forslag til en styrkelse af de eksisterende bymidter  

 som levende og varierede handelscentre, til at nedbringe afhængigheden af bil  

 til indkøb, til at fremme byomdannelse frem for inddragelse af nye byarealer,  

 til at sikre en robust infrastruktur og til en fortætning af byerne.  

 Forslaget indgår på denne måde i opfølgningen af Regeringens Miljø- og  

 Naturredegørelse fra 1995, for så vidt angår trafik og byplanlægning.
Et væsentligt sigte med lovforslaget er at styrke administrationen af  

 lovens gældende regler.
Indholdet af planbestemmelser skal være mere præcist  

 og gennemskueligt.
Det samme gælder de redegørelser om planernes  

 forudsætninger, der skal ledsage planforslagene.
Herved sikres et bedre  

 grundlag for offentlighedens deltagelse i planprocessen.
Endvidere skal planlægningsindsatsen ved de obligatoriske 4-årlige  

 revisioner styrkes.
De mange projekter skal planlægges og vurderes under  

 hensyntagen til de samlede konsekvenser af de mange tilsvarende planer i  

 andre byer og målene for detailhandelsstrukturen.
Lovforslaget, der er udarbejdet med udgangspunkt i Detailhandelsudvalgets  

 arbejde og anbefalinger, fastsætter fælles rammer for amter og kommuners  

 planlægning for placering af butikker.
Lovforslaget og Erhvervsministeriets  

 Butiksstrukturkommission har som fælles sigte at bidrage til at opretholde et  

 levende nærbutiksmiljø i bymidterne og medvirke til at styrke  

 indkøbsmulighederne i lokalområderne.
Lovforslaget retter sig alene mod den  

 fysiske planlægning, mens Butiksstrukturkommissionen har et bredere  

 kommissorium og kan anvise midler inden for andre lovområder.  

 Butiksstrukturkommissionen kan desuden fremsætte forslag inden for planlovens  

 område.
Butiksstrukturkommissionen skal fremsætte sine anbefalinger inden  

 udgangen af 1997. I forbindelse med opfølgningen af  

 Butiksstrukturkommissionens anbefalinger vil forslag, der måtte berøre  

 planloven og dens administration, blive overvejet.
 Lovforslaget indeholder herudover to mindre rettelser af de lovændringer,  

 der blev gennemført ved lov nr. 439 af 1. juni 1994 om ændring af lov om  

 planlægning og lov om naturbeskyttelse.
Detailhandelsudvalget Miljø- og energiministeren nedsatte i maj 1995 et udvalg, der skulle  

 overveje, » om planloven og dennes administration i tilstrækkelig  

 grad har været egnet til at styre udviklingen i forbindelse med større  

 butikker og butikscentre eller om der er behov for en styrket indsats på  

 planområdet.« Udvalget skulle navnlig undersøge, » om udarbejdelsen af  

 regionplaner kan ske på en sådan måde, at der tages højde for tværkommunale  

 og amtskommunale konsekvenser samt byudviklingsmæssige, trafikale og  

 miljømæssige konsekvenser af nye projekter til større butikker og til  

 butikscentre, eller om der eventuelt kan være behov for at overveje  

 anvendelse af et landsplandirektiv eller af ændringer af loven.« I udvalgsarbejdet deltog foruden Miljø- og Energiministeriet  

 Erhvervsministeriet, Amtsrådsforeningen, Kommunernes Landsforening samt  

 Frederiksberg og Københavns Kommuner.
Udvalget afsluttede sit arbejde med en  

 rapport til miljø- og energiministeren den 29. marts 1996.
Undersøgelser foretaget af Miljø- og Energiministeriet viser, at mere end  

 halvdelen af butiksinvesteringerne nu foretages i byer med over 20.000  

 indbyggere.
I disse byer bor kun 1/4 af befolkningen.
Det betyder, at byer i  

 en lang række kommuner får vanskeligt ved at opretholde et varieret udbud af  

 udvalgsvarer.
Herved mister byerne en væsentlig kvalitet som bolig- og  

 arbejdssted, og forbrugere uden bil får væsentligt forringede  

 indkøbsmuligheder.
Undersøgelserne er omtalt i Detailhandelsudvalgets  

 rapport.
Detailhandelsudvalgets rapport viser, at det er ret store byer som f.eks.  

 Hobro, Skanderborg og Frederiksværk med 8.000 til 16.000 indbyggere, der  

 trues på omfang og variation i udvalgsvarehandelen.
Byer på mellem 4.000 og  

 8.000 indbyggere - som eksempelvis Sorø, Hadsten eller Ringe - vil formentlig  

 kun kunne opretholde et butiksnet, der udbyder mere standardiserede varer.
I  

 mindre byer som Ølgod, Dronninglund eller Fakse med mellem 2.500 og 4.000  

 indbyggere må der forudses kun at kunne opretholdes enkelte  

 udvalgsvarebutikker, med mindre den igangværende udvikling på  

 detailhandelsområdet ændres.
 Undersøgelser viser endvidere, at over halvdelen af butiksbyggeriet,  

 opgjort for perioden 1992 til 1994, er placeret uden for bymidten, ofte i  

 randen af byerne, hvor biladgangen er lettest.
Undersøgelser af amters og kommuners administrationspraksis viser, at  

 planlovens muligheder for at regulere detailhandelsbyggeriets omfang og  

 placering i den enkelte by samt fordeling mellem byerne kun bruges i  

 begrænset omfang.
Planerne har manglet klare retningslinier om  

 planlægningsmuligheder og begrænsninger, ligesom planernes redegørelsesdel  

 kun har indeholdt få analyseoplysninger.
Endvidere er plangrundlaget for de  

 større detailhandelsenheder ofte udarbejdet som løsrevne tillæg til  

 eksisterende planer.
Alt i alt betyder det, at det er vanskeligt at vurdere  

 de samlede konsekvenser af de mange planbeslutninger i forhold til målene for  

 detailhandelsstrukturen.
Detailhandelsudvalget har i sin rapport vurderet, » at hvis man  

 ønsker en anden udvikling end den stærke koncentration af detailhandelen til  

 de 20 - 30 største byer, hvis man ønsker at støtte bymidterne, og hvis man  

 ønsker at mindske bilafhængigheden og stille forbrugerne uden bil bedst  

 muligt, er det nødvendigt at fastsætte præciserede målsætninger og  

 retningslinier for amters og kommuners planlægning af  

 detailhandelen.« Udvalget har vurderet, » at der er muligheder for gennem  

 planlægningen at understøtte en udvikling, der stimulerer til investeringer  

 og fornyelser også i lokalcentre, kommunecentre og mindre egnscentre.
En  

 sådan udvikling skulle også sikre bedre rammer for at gennemføre et  

 generationsskifte i udvalgsvarebutikker i de mindre byer.
For at bryde den nuværende tendens er det imidlertid en nødvendig  

 forudsætning, at mulighederne for byggeri til butiksformål begrænses i de  

 større byer (byer over 25.000 indbyggere), og det er væsentligt, at der ikke  

 placeres nye eksterne centre eller nye store butikker uden for bymidterne,  

 hverken ved disse store byer eller ved andre byer.« Udvalget anbefaler ændringer af planloven, der kombinerer bestemmelser om  

 følgende:
- maksimale butiksstørrelser, der kan fraviges på grundlag af en  

 planlægning.
Udvalget vurderer, at et maksimalt bruttoareal på 3.000 (m2) for  

 dagligvarebutikker og 1.000 (m2) for udvalgsvarebutikker er en hensigtsmæssig  

 grænse.
Bestemmelserne bør endvidere knyttes sammen med en bestemmelse om  

 maksimale centerstørrelser.
- entydige definitioner - præcisionskrav til lokalplaner - lokaliseringsprincipper - dokumentation - indsigelsesmulighed for naboamter - retningslinier for amters og kommuners planrevision - ændring af upræcise lokalplaner.
 Der henvises til Detailhandelsudvalgets rapport, side 83.
Udvalget finder, » at de beskrevne styringsmidler kan være et  

 vigtigt skridt på vejen til at opfylde mål om styrkelse af bymidterne, om  

 forbedring af vilkårene for forbrugerne uden bil og lokalisering af butikker  

 i områder med god kollektiv transport.« Udvalget vurderer, » at det er vanskeligt at ændre forbrugernes  

 brug af bilen til indkøb.
Udvalget finder imidlertid, at det er væsentligt  

 for at undgå fejlinvesteringer alligevel at planlægge for et robust bysystem  

 og en robust infrastruktur, der kan fungere i en situation med andre  

 transportmæssige forudsætninger end i dag.
På kort sigt vil forslaget stille  

 folk, som ikke har bil til rådighed, bedre.
På længere sigt er der tale om  

 bidrag til en bæredygtig udvikling.« Sammenhæng med butiksstrukturkommissionens arbejde Erhvervsministeren nedsatte i forlængelse af vedtagelse af lov nr. 371 af  

 14. juni 1995 om butikstid en kommission om fremtidens butiksstruktur, der  

 skal analysere den hidtidige udvikling og fremkomme med anbefalinger, der kan  

 være med til at opretholde et levende nærbutiksmiljø i bymidterne og styrke  

 indkøbsmulighederne i lokalområderne, herunder landdistrikterne.
Kommissionen  

 skal afgive betænkning inden den 31. december 1997.
 Detailhandelsudvalget gør i sin rapport opmærksom på, at en lang række  

 andre forhold end planlovens regler vedrørende detailhandelens placering har  

 stor betydning for detailhandelen og forbrugerne samt for realiseringen af  

 målsætningerne om et butiksnet, der stimulerer til fortsatte investeringer og  

 fornyelser også i lokalcentre, kommunecentre og mindre egnscentre, på en måde  

 så bymidterne støttes.
 Butiksstrukturkommissionen behandler blandt andet de muligheder, der  

 ligger i andre lovregler som f.eks. afskrivningsregler, afgifter og  

 butikstid.
 Detailhandelsudvalget har vurderet, at såvel hensynet til amters og  

 kommuners planlægning, til investorer, butiksindehavere m.v. som til arbejdet  

 i Butiksstrukturkommissionen taler for, at der træffes beslutning vedrørende  

 planloven hurtigst muligt, og at reglerne udarbejdes som en ændring af  

 planloven.
Amterne har efter den gældende lov pligt til at fastsætte retningslinier  

 for beliggenheden af arealer til butiksformål og den maksimale størrelse af  

 de enkelte butiksvirksomheder inden for de forudsatte detailhandelsoplande i  

 forbindelse med regionplanrevisionen hvert 4. år.
Hertil kommer, at den  

 fortsatte store interesse for etablering af store butikker uden for  

 bymidterne gør det nødvendigt med en hurtig ændring af planlovens regler, så  

 situationen afklares.
Høring Forslaget har været i 4 ugers høring hos Advokatrådet, Akademirådet,  

 Amtsrådsforeningen i Danmark, Arbejderbevægelsens Erhvervsråd,  

 Arbejdsgiverforeningen for Handel, Transport og Service, Arbejdsministeriet,  

 Assurandør-Societetet, Bager- og Konditormestrene i Danmark,  

 Benzinforhandlernes Fælles Repræsentation, Boligministeriet,  

 Brancheorganisationen for Forbrugerelektronik, Byggesocietetet, Camping  

 Rådet, Danmarks Apotekerforening, Danmarks Automobilforhandler Forening,  

 Danmarks Cykelhandlerforening, Danmarks Fotohandlerforening, Danmarks  

 Frisørmesterforening, Danmarks Frugthandlere, Danmarks Guldsmedeforening,  

 Danmarks Handelsstandsforeninger, Danmarks Isenkræmmerforening, Danmarks  

 Naturfredningsforening, Danmarks Optikerforening, Danmarks Restaurant- og  

 Cafeteriaforening, Danmarks Skohandlerforening, Danmarks Sparekasseforening,  

 Danmarks Sportshandlerforening, Danmarks Tapet- og Farvehandlerforening,  

 Danmarks Turistråd, Dansk Arbejdsgiverforening, Dansk Automat  

 Brancheforening, Dansk Blomsterhandlerforening, Dansk Byplanlaboratorium,  

 Dansk Familie Landbrug, Dansk Frisør og Kosmetiker Forbund, Dansk  

 Fødevareråd, Dansk Handel og Service, Dansk Industri, Dansk Is- og  

 Konfektureforening, Dansk Supermarked A/S, Dansk Textil Union, Danske  

 Andelsselskaber, Danske Helsekostforretningers Brancheforening, Danske  

 Husmandsforeninger, Danske Kioskers Centralforening, Danske  

 SlagtermestresLandsforening, Danske Vognmænd, De Danske Landboforeninger, De  

 Samvirkende Købmandsforeninger i Danmark, De Selvejende Statoil Forhandlere,  

 Den Danske Boghandlerforening, Det Danske Handelskammer, Det Kooperative  

 Fællesforbund - Fællessekretariatet, Det Økologiske Råd, DSB - Restauranter  

 og Kiosker, Entreprenørforeningen, Erhvervslejernes Landsorganisation,  

 Erhvervsministeriet, Foreningen af Husholdningsapparat Forhandlere, FDB,  

 Finansforbundet, Finansministeriet, Finansrådet, Finanssektorens  

 Arbejdsgiverforening, Forbrugerrådet, Forbrugerstyrelsen, Foreningen af  

 Byplanlæggere, Foreningen af dagligvaregrossister, Foreningen af  

 Herreekviperingshandlere i Danmark, Foreningen for ejere af  

 Udlejningsejendomme, Foreningen af videogramdistributører og  

 Brancheforeningen af videoforhandlere, Forskningsministeriet,  

 Forsvarsministeriet, Frederiksberg Kommune, Funktionærernes og  

 Tjenestemændenes Fællesråd, Fællesforeningen af jyske Grundejerforeninger,  

 Grøn Information, Handels-, Transport- og Servicekartellet, HK/Handel,  

 Hotel-, Restaurations- og Fritidserhvervenes Arbejdsgiverforening,  

 Håndværksrådet, Indenrigsministeriet, Justitsministeriet, Kirkeministeriet,  

 Komite for Landsbyer og Landdistrikter, Kommunernes Landsforening,  

 Kulturministeriet, Københavns City Center, Københavns Cykelhandlerforening,  

 Københavns Kommune, Landbrugs- og Fiskeriministeriet, Landbrugsrådet,  

 Landsforeningen for Bygnings- og Landskabskultur, Landsforeningen af Danske  

 Anlægsgartnermestre, Landsforeningen af danske Plantehandlere,  

 Landsforeningen De Grønne Familier, Landsforeningen »Landsbyerne i  

 Danmark«, Landsforeningen af Landsbysamfund, Landsforeningen Loyal  

 Handel, Landsforeningen Ældre Sagen, Landsorganisationen i Danmark, Lejernes  

 Landsorganisation, Lønmodtagernes Dyrtidsfond, Materialistforeningen, Miljø-  

 og Energiministeriet, Møbelhandlernes Centralforening, NOAH, Nærbutikkernes  

 Landsforening, Oliebranchens Fællesrepræsentation, Ostehandlerforeningen for  

 Danmark, Q8 Forpagtere og Forhandlere, Radiobranchen, Realkreditrådet,  

 Sammenslutningen af Danske Benzinforhandlere, Sammenslutningen af Danske  

 Småøer, Sammenslutningen af Texaco Forhandlere, Skatteministeriet,  

 Socialministeriet, Statsministeriet, Statens Husholdningsråd,  

 Sundhedsministeriet, Textilhandlerforeningen for København,  

 Trafikministeriet, Turismens Fællesråd, Udenrigsministeriet,  

 Udlejerforeningen Danmark, Undervisningsministeriet, Videobranchens  

 Fællesråd, Vin- og Tobakhandlernes Landsforening, Økonomiministeriet.
 Høringsfristen udløb den 7. november 1996. Den 25. november 1996 havde  

 ministeriet modtaget bemærkninger fra godt 75 organisationer, ministerier  

 m.v., herunder Københavns Kommune, Kommunernes Landsforening,  

 Amtsrådsforeningen i Danmark og Frederiksberg Kommune havde endnu ikke  

 svaret.
 Langt de fleste organisationer tilslutter sig udkastets målsætninger om at  

 fremme et varieret butiksudbud i mindre og mellemstore byer, sikre god  

 tilgængelighed for alle trafikarter og som hovedregel udlægge arealer til  

 butiksformål i den centrale del af en by eller en bydel.
Hovedparten af organisationerne tilslutter sig eller ønsker en opstramning  

 af forslaget, f.eks. i form af lovbestemte maksimale butiksstørrelser, eller  

 at ministeren skal godkende visse planforslag.
Organisationerne repræsenterer  

 de mindre og mellemstore butikker, de frivillige kæder samt de grønne  

 organisationer og forbrugerorganisationerne.
Enkelte organisationer, der støtter forslaget, ønsker visse lempelser,  

 f.eks. højere butiksstørrelser i overgangsbestemmelserne.
Det gælder f.eks.  

 FDB og Danmarks Handelsstandsforeninger.
 Et lille mindretal af organisationer, der repræsenterer centralstyrede  

 kædebutikker og investeringsinteresser, er generelt skeptiske eller direkte  

 imod lovforslaget.
Høringen har resulteret i, at lovforslaget nu ikke indeholder det  

»opgør med gældende lokalplaner i det omfang, planerne ikke  

 indeholder bestemmelser om maksimale butiksstørrelser eller samlet  

 butiksareal«, som var foreslået i høringsudkastet.
Desuden har  

 høringen resulteret i forskellige præciseringer af bemærkningerne til  

 lovforslaget.
Planlovens gældende regler Efter planlovens § 6, stk. 3, nr. 5, skal regionplanen på grundlag af en  

 samlet vurdering af udviklingen i amtskommunen indeholde retningslinier for  

 » beliggenheden af arealer til butiksformål og den maksimale  

 størrelse af de enkelte butiksvirksomheder inden for de forudsatte  

 detailhandelsoplande ».
 Bestemmelsen svarer, med redaktionelle ændringer, til den bestemmelse, der  

 kom ind i Lands- og regionplanlovens § 7, stk. 1, nr. 3, ved lov nr. 355 af  

 13. maj 1987 om ændring af forskellige miljø- og planlægningslove.  

 Bestemmelsen blev foreslået på baggrund af en drøftelse mellem  

 Miljøministeriet, Industriministeriet, de kommunale organisationer og  

 detailhandelsorganisationerne.
Det fremgår af Miljø- og planlægningsudvalgets betænkning af 1. april 1987  

 over forslaget til lov om ændring af forskellige miljø- og planlægningslove  

 (L 24, FT 86-87), at bestemmelsen » indebærer, at  

 regionplanmyndighederne skal sætte sig mål for udviklingen i regionen, der i  

 øvrigt er fastsat i regionplanerne.
Det vil sige, at amtsrådet gennem sine  

 planlægningsbeføjelser kan modvirke en centralisering af detailhandelen i  

 store butiksenheder, når dette strider mod principper i regionplanen om en  

 decentral struktur.
Med udgangspunkt i målsætningen kan der foretages overvejelser om,  

 hvorledes de overordnede centres oplande skal betjenes.
Dette må sammenholdes  

 med overvejelser om den forventede befolkningsudvikling og  

 detailhandelsefterspørgsel samt oplysninger om de eksisterende arealer til  

 butiksformål.
I denne planlægning kan der som i kommune- og  

 lokalplanlægningen sondres mellem dagligvarer og udvalgsvarer, idet disse  

 funktioner normalt kræver forskellige oplande.
På grund af sådanne overvejelser skal der fastsættes retningslinier for  

 omfanget af de nye butiksarealer, der samlet kan etableres i de enkelte  

 centeroplande, hvor arealerne kan placeres, og, hvis det kan begrundes i den  

 tilstræbte butiksstruktur, retningslinier, der fastlægger den maksimale  

 størrelse af de enkelte detailhandelsenheder af regional betydning.« I Hovedstadsområdet skal regionplanlægningen efter den gældende lov  

 udføres på grundlag af »en vurdering af udviklingen i området som  

 helhed, og der skal samtidig fastsættes retningslinier for fordelingen af den  

 fremtidige byggeaktivitet i byzone og rækkefølgen herfor« .  

 Baggrunden er, at der her i særlig grad er tale om et samvirkende by- og  

 byudviklingsområde.
Kommunerne skal tilsvarende i kommuneplanens hovedstruktur angive  

 overordnede mål for udviklingen og arealanvendelsen i kommunen, herunder  

 bl.a. serviceforsyningen.
I kommuneplanens rammedel fastsættes rammerne for  

 indholdet af lokalplaner med hensyn til bl.a. forsyningen med offentlig og  

 privat service.
Heri indgår planlægningen af en butiksstruktur.
Den  

 detaljerede regulering af anvendelsen af de enkelte ejendomme, bygninger  

 eller dele af en bygning sker i lokalplaner.
Lovforslagets hovedindhold Planlovens arbejdsdeling mellem amter og kommuner fastholdes med de  

 ændringer af kompetencefordelingen mellem region- og kommuneplanlægningen på  

 detailhandelsområdet, der blev indført med lovændringen i 1987.
 På baggrund af Detailhandelsudvalgets konklusioner om, at administrationen  

 af den gældende planlov ikke i tilstrækkelig grad har været egnet til at  

 styre udviklingen i forbindelse med store butikker og med butikscentre,  

 præciseres de gældende bestemmelser om indholdet i planer og  

 planredegørelser.
Lovforslaget indeholder nogle overordnede bestemmelser om amters og  

 kommuners planlægning for arealanvendelse til butiksformål.
Det fremgår  

 heraf, at planlægningen skal fremme et varieret butiksudbud i mindre og  

 mellemstore byer samt i de enkelte bydele i de større byer, og at den skal  

 sikre at arealer til butiksformål udlægges, hvor der er god tilgængelighed  

 for alle trafikarter, herunder især gående, cyklende og kollektiv trafik.
 Lovforslaget har til formål at styrke amter og kommuners planlægning på  

 detailhandelsområdet i sammenhæng med planlægningen på andre områder som  

 f.eks. privat og kollektiv trafik, byfornyelse, boligforsyning, og andre  

 servicefunktioner.
Hermed styrkes grundlaget for en bedre udnyttelse af de private og  

 offentlige investeringer i infrastruktur og bebyggelse.
Et bedre  

 planlægningsgrundlag kan endvidere give investorer og butiksindehavere et  

 bedre grundlag for at vurdere investeringssikkerheden.
Lovforslaget viderefører det hidtidige planlægningsprincip med udlæg af  

 arealer til henholdsvis lokalcentre, bydelscentre, kommunecentre, egnscentre  

 eller regionale centre.
Samtidig præciseres, at omfanget af nybyggeri m.v. i  

 de enkelte centertyper skal fastsættes ud fra målene for  

 detailhandelsstrukturen, herunder hvilket opland, der forudsættes betjent af  

 de butikker, der kan placeres inden for de udlagte centerområder.
Detailhandelsudvalget har vurderet, at det er muligt gennem planlægning  

 efter planloven at understøtte en udvikling i byer med under 16.000  

 indbyggere.
Men for at nå dette mål er det nødvendigt at begrænse væksten i  

 detailhandelen i byer med mere end 25.000 indbyggere, og det er væsentligt at  

 der ikke placeres nye eksterne centre eller nye store butikker uden for  

 bymidterne, hverken ved disse store byer eller ved andre byer.
En begrænsning  

 af væksten på detailhandelsområdet i byer med mere end 16.000 indbyggere øger  

 muligheden for, at de eksisterende butikker i byer med mellem 4.000 og 8.000  

 indbyggere kan overgå til en ny ejer.
Forslaget fastlægger ikke præcis, i hvilke bystørrelser detailhandelen  

 skal fremmes, idet vurderingen foretages af amtsrådene.
Men det er klart, at  

 enhver koncentration af væksten i de store byer forringer mulighederne for et  

 varieret butiksudbud i de mindre og mellemstore byer.
 Bestemmelsen forudsætter en aktiv planlægning mod de eksisterende  

 koncentrationstendenser i de største byer og centre, og det er samtidig  

 nødvendigt at gøre op med tanken om, at de regionale centre kan vokse  

 ubegrænset, herunder med stadig større butikker, butikscentre eller  

 aflastningscentre.
Det skal naturligvis forsat være muligt at bygge nyt, forny og udvide  

 eksisterende butikker, også i de større byers midtbyer, men fornyelsen af  

 butiksarealet skal ske under hensyntagen til, at den samlede virkning af de  

 mange tiltag ikke resulterer i en yderligere koncentration.
De mange  

 projekter kan ikke planlægges og vurderes enkeltvis, men må indgå i en samlet  

 vurdering, der også rummer en stillingtagen til, om og hvor butiksarealet  

 skal udvides.
Lovforslaget indeholder ikke faste grænser for butiksstørrelser eller  

 bestemmelser om et maksimalt butiksareal i forskellige centertyper, idet det  

 overlades til amtsråd og kommunalbestyrelser at fastsætte sådanne grænser  

 inden for lovens målsætninger.
For at sikre mulighed for nybyggeri, indtil  

 der et tilvejebragt regionplanretningslinier for den samlede  

 detailhandelsstruktur i amtet, indeholder forslaget en overgangsbestemmelse  

 om, at der i midtbyerne, det vil sige arealer fastlagt til centerformål inden  

 for lokal-, bydels- eller bykernecenter, kan planlægges for butikker, hvis  

 bruttoetagearealet ikke overstiger 3.000 (m2) for dagligvarebutikker og 1.000  

 (m2) for udvalgsvarebutikker.
Hermed følger forslaget Detailhandelsudvalgets  

 anbefalinger om, at bestemmelser om maksimale butiksstørrelser, der kan  

 fraviges på grundlag af retningslinier i en regionplan, kommuneplan og  

 lokalplan, bør indgå i kombination med andre regler.
De fastsatte  

 butiksstørrelser er i overensstemmelse med udvalgets anbefalinger.
Lovforslaget indeholder i overensstemmelse med Detailhandelsudvalgets  

 anbefalinger generelle principper for placeringen af arealer til  

 butiksformål.
Som hovedregel skal arealer til butiksformål udlægges i den  

 centrale del af en by eller en bydel.
 Der er til hovedreglen knyttet nogle undtagelser der tillader, at der kan  

 udlægges arealer til lokale butikker, til butikker i tilknytning til en  

 produktionsvirksomhed, til butikker der forhandler særligt pladskrævende  

 varegrupper samt til butikker, i det omfang det af hensyn til et  

 bevaringsværdigt bymiljø ikke er muligt at udlægge tilstrækkelige arealer i  

 den centrale del af byen.
Indtil amterne har udarbejdet de nødvendige retningslinier, kan kommune-  

 og lokalplaner ikke udlægge nye arealer til butiksformål uden for  

 centerområderne i midtbyen.
Amterne skal senest ved den ordinære revision af  

 regionplanen i 2001 udarbejde retningslinier efter lovens bestemmelser.
Regionplanlægning Forslaget fastsætter, at regionplanmyndigheden skal fastsætte  

 retningslinier for den samlede detailhandelstruktur i amtet inden for  

 rammerne af lovens målsætninger.
I hovedtræk fastholdes de opgaver og den  

 kompetence på detailhandelsområdet, regionplanmyndighederne fik med  

 lovændringen i 1987, idet forslaget dog præciserer amternes  

 planlægningskompetence i overensstemmelse med bemærkningerne til lovændringen  

 i 1987.
Efter lovforslaget skal amtsrådet, som en del af retningslinierne for en  

 samlet plan for detailhandelsstrukturen i amtet, afgrænse den centrale del af  

 en by eller en bydel samt eventuelle aflastningsområder, fastsætte det  

 maksimale bruttoetageareal for nybyggeri m.v. samt maksimale  

 butiksstørrelser.
Amterne skal desuden fastsætte retningslinier for  

 arealudlæg til lokale butikker, butikker der forhandler pladskrævende  

 varegrupper samt butikker i tilknytning til virksomheder.
Afgrænsningen af den centrale del af en by eller bydel samt eventuelle  

 aflastningsområder skal foretages ud fra målene om at fremme et varieret  

 butiksudbud i mindre og mellemstore byer, om at fremme et varieret  

 butiksudbud i bymidterne samt om at sikre områdernes tilgængelighed for alle  

 trafikarter.
Den konkrete arealudpegning og afgrænsning skal som hovedregel  

 finde sted med udgangspunkt i de afgrænsninger, der allerede findes i  

 kommuneplanlægningen.
 Forslaget indebærer endvidere, at der stilles præcise krav til indholdet  

 af den redegørelse, der efter de gældende regler skal følge med  

 regionplanretningslinierne.
 Redegørelseskravene til regionplanretningslinierne skal ifølge forslaget  

 angå en vurdering af omfanget af det eksisterende bruttoetageareal til  

 butiksformål for de enkelte byer og bydele, en vurdering af behovet for  

 nybyggeri, angivelse af målene for detailhandelsstrukturen, oplysninger om  

 hvordan forslaget tilgodeser butiksudbudet i de mindre og mellemstore byer,  

 oplysninger om hvordan forslaget støtter bymidterne samt en angivelse af de  

 enkelte butiksområders trafikale tilgængelighed for forskellige trafikarter.
 Med forslaget gives amterne således gode muligheder for at vedtage lokalt  

 tilpassede planforslag, når planforslagene tilgodeser såvel de nationale  

 målsætninger som de regionale mål for detailhandelsstrukturen.
 Regionplanretningslinier for detailhandelscentre, der på grund af  

 størrelse har regional betydning, skal fortsat ved nyanlæg og ved væsentlige  

 ændringer af bestående anlæg, der kan sidestilles med nyanlæg, ledsages af en  

 redegørelse, der indholder en særlig vurdering af anlæggets virkninger på  

 miljøet (VVM-redegørelse). Lovforslagets redegørelseskrav supplerer kravene  

 til indholdet af et regionplantillæg for detailhandelscentre, der har  

 regional betydning.
 Da virkningerne af butiksstrukturen ofte rækker ud over amtsgrænserne,  

 indeholder forslaget en mulighed for, at en regionplanmyndighed kan fremsætte  

 indsigelse mod en anden regionplanmyndigheds forslag til  

 regionplanretningslinier, hvis regionplanmyndigheden vurderer, at forslaget  

 kan have væsentlig betydning for dens planlægning for  

 detailhandelsstrukturen.
Fremkommer en regionplanmyndighed med en indsigelse, følges lovens  

 almindelige regler.
Det vil sige, at uafklarede spørgsmål kan indbringes for  

 miljø- og energiministeren af en af parterne.
Miljø- og energiministeren  

 afgør sagen efter forhandling med erhvervsministeren.
Kommuneplanlægning Lovforslaget indebærer, at kommunalbestyrelserne skal fastsætte mål for  

 detailhandelstrukturen inden for rammerne af de nationale mål.
I  

 overensstemmelse med lovens almindelige rammestyringsprincip sker dette ved,  

 at kommunerne foretager en mere detaljeret planlægning inden for rammerne af  

 regionplanen.
 Forslaget indebærer, at kommunalbestyrelsen i kommuneplanens rammer for  

 lokalplanlægning skal fastsætte rammer for placering af arealer til  

 butiksformål, ligesom der skal fastsættes et maksimalt bruttoetageareal til  

 nybyggeri og omdannelse af eksisterende bebyggelse til butiksformål i de  

 enkelte rammeområder samt maksimale butiksstørrelser.
 Baggrunden for denne bestemmelse er en undersøgelse foretaget af Miljø- og  

 Energiministeriet af planlægningspraksis i en række kommuner, hvoraf det  

 fremgår, at kommuneplanerne sjældent indeholder klare bestemmelser om  

 butikkernes maksimale størrelse, bestemmelser om, hvilke butikstyper der må  

 opføres hvor, eller bestemmelser om omfanget af detailhandel i de enkelte  

 delområder.
 Hvis lovens almindelige rammestyringsprincip skal fungere på  

 detailhandelsområdet, er det nødvendigt, at kommuneplanens rammedel  

 indeholder bestemmelser som foreslået, da kommuneplanens rammedel er bindeled  

 mellem retningslinier i en regionplan og bestemmelser i en lokalplan.
 Lovforslaget betyder, at kommunerne ikke kan udlægge arealer til  

 centerformål, herunder aflastningsområder, hvis områderne ikke er omfattet af  

 regionplanens afgrænsning.
Lovforslaget præciserer, for så vidt angår forsyningen med butikker,  

 indholdet af den redegørelse for planens forudsætninger m.v. som efter den  

 gældende lov skal ledsage kommuneplanen.
Indholdet af kommuneplanens  

 redegørelsesdel får med forslaget samme karakter som regionplanens  

 redegørelsesdel, hvilket letter dialogen myndighederne imellem.
Lokalplanlægning Forslaget indebærer, at lokalplaner, der giver mulighed for  

 butiksvirksomhed, som minimum skal indeholde bestemmelser om maksimale  

 butiksstørrelser og det samlede etageareal til detailhandelsformål inden for  

 lokalplanområdet.
 Minimumskravet til lokalplanernes indhold nødvendiggøres af lovens  

 almindelige rammestyringsprincip, idet bestemmelsen har til formål at sikre,  

 at regionplanernes retningslinier og kommuneplanens rammebestemmelser om  

 maksimale butiksstørrelser og mulighederne for butiksbyggeri optages i de  

 enkelte lokalplaner, der som den eneste plantype har direkte retsvirkning for  

 den enkelte grundejer.
En lang række lokalplaner indeholder i dag mulighed for butiksbyggeri i et  

 upræcist angivet omfang.
Byggemulighederne i disse planer berøres ikke af  

 lovforslaget, i det omfang lokalplanpligten for det pågældende projekt er  

 opfyldt med den gældende lokalplan.
Såfremt det er nødvendigt at ændre på  

 lokalplanens bestemmelser, skal lovforslagets bestemmelser følges.
Ligesom for de øvrige plantyper stilles der forslag om en bedre belysning  

 af planens konsekvenser.
For lokalplanforslag drejer det sig om bebyggelsens  

 påvirkning af bymiljøet, herunder den eksisterende bebyggelse i området,  

 friarealer og trafikale forhold.
 Baggrunden for forslagene er, at undersøgelser af lokalplanpraksis,  

 foretaget i forbindelse med Detailhandelsudvalgets arbejde, viser, at  

 lokalplaner ofte ikke indeholder bestemmelser, der regulerer maksimale  

 butiksstørrelser, det samlede butiksareal inden for lokalplanens område eller  

 bebyggelsens udformning og udseende med henblik på en indpasning i det  

 eksisterende bymiljø.
 Detailhandelsudvalget har vurderet, at der er behov for at få ændret  

 upræcise lokalplaner, f.eks. lokalplaner med brede anvendelsesbestemmelser  

 uden en præcis angivelse af mulighederne for butiksbyggeri i områderne.  

 Lovforslaget indeholder ikke et krav om revision af gældende upræcise  

 lokalplaner.
Varetagelsen af de statslige interesser Miljø- og energiministeren har efter den gældende lov ansvaret for den  

 sammenfattende fysiske planlægning og for, at der foretages de undersøgelser,  

 som er nødvendige herfor.
Miljø- og energiministeren kan til varetagelse af  

 de statslige interesser fremsætte indsigelse over for forslag til  

 regionplaner, jf. lovens § 29, stk. 1. Ministeren kan endvidere pålægge  

 amtsråd og kommunalbestyrelser at bringe lovens bestemmelser i anvendelse  

 eller overtage amtsråds og kommunalbestyrelsers beføjelser, jf. § 3, stk. 3  

 og 4. Miljø- og energiministeren kan også vælge at indbringe en endeligt  

 vedtaget plan for Naturklagenævnet, hvis der er retlige spørgsmål, jf. §§ 58  

 og 59.
 Ministeren vil i overensstemmelse hermed følge amters og kommuners  

 planlægning for detailhandel og om nødvendigt anvende lovens beføjelser.  

 Forslaget indebærer, at ministeren, specielt i overgangsperioden indtil de  

 første region- og kommuneplaner, udarbejdet efter lovens regler, foreligger,  

 skal følge udviklingen nøje og om nødvendigt anvende lovens beføjelser.
Overgangbestemmelser Under hensyntagen til lovens almindelige rammestyringsprincip skal nye  

 arealudlæg fastlægges i regionplanerne, inden de kan optages i kommuneplanen.  

 Da amtskommunerne ikke kan nå at indarbejde regionplanbestemmelser efter  

 lovforslagets regler i regionplanrevision 1997, indeholder lovforslaget  

 bestemmelser for kommunernes planlægning i overgangsperioden.
 Lovforslaget giver kommunerne mulighed for at vedtage planer for butikker  

 i de områder, der er udlagt til centerformål inden for et lokalcenter,  

 bydelscenter eller bykernecenter i det omfang planerne ikke giver mulighed  

 for butikker med et maksimalt bruttoetageareal, der overstiger 3.000 (m2) for  

 dagligvarebutikker og 1.000 m2 for udvalgsvarebutikker.
Miljømæssige, erhvervsøkonomiske og administrative konsekvenser Lovforslaget skal modvirke koncentration af detailhandel til de 20-30  

 største byer og skal sikre, at den væsentligste del af detailhandelen  

 placeres i bymidten.
Planlægningen skal fremme et varieret butiksudbud i  

 mindre og mellemstore byer samt i de enkelt bydele i de større byer.  

 Planlægningen skal desuden sikre at arealer til butiksformål udlægges, hvor  

 der er god tilgængelighed for alle trafikarter, herunder især den gående,  

 cyklende og kollektive trafik.
Miljømæssige konsekvenser Trafikale og forureningsmæssige konsekvenser En fortsat koncentration af detailhandel til færre byer betyder, at kunder  

 fra områder med svigtende butiksforsyning eller udbud skal køre længere og i  

 stigende grad bliver afhængige af rådighed over bil.
Den decentrale  

 detailhandelsstruktur med fastholdelse af et lokalt erhvervsgrundlag i en  

 række byer vurderes at ville bremse stigning i rejseafstand og bilafhængighed  

 til indkøb.
Lovforslagets krav om, at butikkerne placeres med god adgang for gående,  

 cyklende og kollektiv trafik, sikrer, at bystrukturen også er velfungerende  

 under andre transportmæssige forudsætninger end i dag.
På kort sigt vil dette  

 stille befolkningsgrupper uden bil bedre.
 Mindre rejseafstande, mindre bilafhængighed og en transportmæssigt mere  

 robust bystruktur vil på længere sigt bidrage til en bæredygtig udvikling.
Udvidelsen af detailhandel i bymidten i et større antal byer kan lokalt i  

 byen medføre større trafikstøj- og luftforurening.
Den samlede belastning  

 ventes dog at falde.
Det forventes, at kommunerne i medfør af planlovens øvrige bestemmelser  

 fortsat vil planlægge for samlede trafikløsninger og for en generelt blandet  

 arealanvendelse.
Dette, samt kommunernes stillingtagen til nybyggeriets  

 fordeling i bymidten, kan reducere de nævnte miljømæssige lokale problemer.
 Lovforslaget ventes at bidrage til en effektivisering af  

 parkeringsforsyningen i bymidterne.
Konsekvenser for de landskabelige værdier Med lovforslaget tilstræbes øgede detailhandelsinvesteringer i  

 byomdannelsen.
Dermed reduceres behovet for at inddrage landbrugsområder i  

 landzone til byformål.
Konsekvenser for de bebyggelsesmæssige værdier I bymidtens normalt tætte bebyggelsesmønster i den del af bymidten, der  

 skal rumme den fremtidige detailhandel, kan der som regel ikke indpasses  

 butiksenheder på mere end ca. 500 (m2) uden indgreb i bebyggelsen.
Meget  

 store enheder kan normalt ikke placeres uden store indgreb, men der kan dog  

 være muligheder på tidligere parkeringsarealer eller på tidligere  

 industriarealer centralt i bymidten.
 Det vurderes, at der i de fleste byer som hovedlinje vil kunne indpasses  

 nyt butiksbyggeri på 500 (m2), 1.000 (m2) eller 3.000 (m2) butiksareal med  

 respekt for byens arkitektoniske og historiske bygningsmiljø. Ofte er de mest  

 attraktive placeringer dog sammenfaldende med betydelige bevaringsinteresser.  

 Ved anvendelse af de kommuneatlas over by- og bygningsmæssige  

 bevaringsværdier, der er udarbejdet i et samarbejde mellem Skov- og  

 Naturstyrelsen og de enkelte kommuner, har kommunerne et godt værktøj til at  

 varetage bybevaringshensynet i kommune- og lokalplanlægningen.
Forholdet til de nationale miljømål Lovforslaget bidrager til at styrke de eksisterende bymidter som levende  

 og varierede handelscentre, til at mindske bilafhængighed ved indkøb, til at  

 fremme byomdannelse frem for inddragelse af nye arealer, og til at skabe en  

 større tæthed i en række byer, hvilket bidrager til en mere robust  

 infrastruktur.
Forslaget fremmer dermed nationale målsætninger, som de er  

 formuleret i landsplanredegørelser og Natur- og Miljøredegørelse 1995.
Den mindre bilafhængighed ved indkøb er på linje med målsætningen om  

 stabilisering og reduktion af CO2-udledningen fra biler, fastsat i  

 Regeringens handlingsplan for reduktion af transportsektorens CO2-udslip og i  

 Energi 21 - energihandlingsplan 1996. Lovforslaget vil derimod ikke sikre  

 mindre bilkørsel.
Dette vurderes at kræve andre virkemidler.
 Placeringen af den væsentlige del af detailhandelen i en række bymidter  

 øger kravet til kommuneplanlægningen, men det forventes, at de lokale støj-  

 eller forureningsproblemer kan løses ved afgrænsningen af de centrale  

 byområder, sikringen af blandet arealanvendelse og korrektioner i den  

 kommunale trafikplanlægning samt effektivisering af parkeringsforsyningen i  

 bymidten.
Erhvervsøkonomiske konsekvenser Lovforslaget indeholder ikke bestemmelser, der regulerer erhvervspolitiske  

 emner som erhvervsøkonomi, konkurrenceforhold, organisationsformer,  

 finansiering, ansættelsesforhold m.v., men retter sig alene mod de  

 plandokumenter, der giver mulighed for arealanvendelse til butikker.
 Lovforslaget skal modvirke koncentrationen af detailhandelen til de 20-30  

 største byer og sikre, at nye butikker som hovedregel placeres i midtbyen og  

 i de største byer også centralt i bydelene.
 Med flere investeringer i mindre og mellemstore byer og i bymidter  

 generelt forventes en positiv afsmitning på disse byers erhvervsliv, en  

 lettelse af generationsskifteproblemer for mindre butikker og en positiv  

 virkning på beskæftigelsen.
Effekten på detailhandelens samlede omsætning vurderes at være neutral, da  

 forslaget ikke ændrer på befolkningens samlede forbrug af varer.
Konkurrencen  

 mellem butikstyper og mellem ejerformer vil fortsætte.
Prisdannelsen  

 forventes fortsat afgjort af markedsforhold og ikke af den fysiske  

 planlægning.
For nogle butiksvirksomheder og butikskæder er det dog  

 nødvendigt at foretage en vis tilpasning af butikskonceptet.
 Lovforslaget vil bidrage til øget investeringssikkerhed gennem en klarere  

 lokaliseringsstrategi og et bedre beslutningsgrundlag.
 Lovforslaget ventes at fremme igangværende overvejelser i  

 transporterhvervene om, hvordan vareforsyningen i bymidterne kan gøres mere  

 optimal.
Forholdet til EU-retten Lovforslaget indeholder ingen støttemuligheder eller ændringer, der  

 berører EU-direktiver.
Efter ministeriets vurdering kan forslaget heller ikke  

 opfattes som en teknisk handelshindring, idet reguleringen ikke medfører  

 hindringer for vareomsætningen.
Administrative konsekvenser Lov nr. 355 af 15. maj 1987 udvidede regionplanmyndighedens mulighed for  

 at fastsætte retningslinjer for den del af centerstrukturen, der angår  

 detailhandel.
Regionplanmyndigheden skulle bl.a. sætte sig mål for  

 butiksforsyningen i overensstemmelse med de principper for udviklingen i  

 regionen, der i øvrigt er fastsat i regionplanen.
Amtsrådet kunne med sine  

 planlægningsbeføjelser dermed modvirke en centralisering af detailhandelen i  

 store butiksenheder, og til en vis grad værne de små samfunds  

 butiksforsyning.
 Det fremgår af bemærkningerne til 1987-lovforslaget, at dette ikke efter  

 Amtsrådsforeningens vurdering ville indebære nævneværdige udgifter for  

 regionplanmyndighederne.
 Tilsvarende har kommunerne i kommuneplanen skullet fastlægge rammer for  

 indholdet af lokalplaner med hensyn til forsyningen med offentlig og privat  

 service.
 I lovforslaget præciseres det planlægningsansvar for  

 detailhandelsudviklingen, som amter og kommuner allerede er pålagt.  

 Præciseringerne ændrer ikke den administrative indsats væsentligt, men  

 fremmer ensartede rutiner og regler på områder, der vedrører  

 planlægningssamarbejdet mellem amt og kommuner og i forholdet til investorer.
Forslagets præcisering af krav til planer og planredegørelser samt den  

 øgede politiske opmærksomhed over for amtskommuners og kommuners planlægning  

 for detailhandelsstrukturen må forventes at resultere i et øget antal  

 klagesager i Naturklagenævnet.
Da der er tale om en ny type klagesager, må  

 der i en overgangsperiode, indtil retspraksis er fastlagt, forventes et øget  

 ressourcebehov til disse klagesager.
Som noget nyt giver lovforslaget adgang for et amt til at fremsætte  

 indsigelse mod et andet amts regionplanforslag, når dette skønnes at indvirke  

 væsentligt på det indsigende amts planer.
Den nødvendige dokumentation i  

 forbindelse med indsigelsen ventes at bero på allerede udarbejdede  

 oplysninger.
Miljø- og energiministerens mulighed for at gribe ind i den regionale  

 eller kommunale planlægning eller ministerens forpligtelse til at følge  

 udviklingen ændres ikke.
Der kan dog være behov for en øget anvendelse af  

 ministerens beføjelser (indsigelse, indkaldelse og klage) i overgangsperioden  

 til de første planer, der er udarbejdet efter lovens regler, foreligger.
DUT-forhandlinger Der er indledt forhandlinger med Kommunernes Landsforening,  

 Amtsrådsforeningen i Danmark og Københavns og Frederiksberg Kommuner.
Bemærkninger til lovforslagets enkelte bestemmelser Til § 1 Til Nr. 1 Til Kapitel 2 b Bestemmelserne i §§ 5 c og d stiller generelle krav til amtsråds og  

 kommunalbestyrelsers planlægning for detailhandel.
Til ny § 5 c Bestemmelsen har til hensigt at sikre, at det fortsat og i stigende omfang  

 skal være muligt at handle også i mindre og mellemstore byer og dermed  

 imødegå tendensen til en koncentration af den væsentlige del af  

 butiksforsyningen til få, store byer.
Der skal således tilstræbes en  

 forbedret balance mellem omsætning og forbrug i de enkelte byer og i bydele i  

 de større byer.
Vurderingen af hvilke byer, der tilhører kategorien af mindre  

 eller mellemstore byer, skal foretages af regionplanmyndigheden.
Det er nødvendigt at begrænse udviklingsmulighederne i de større byer og  

 gøre op med tanken om, at regionale centre kan vokse ubegrænset med stadig  

 større butikker og butikscentre, da enhver mulighed for udvidelse af  

 detailhandelen i de større byer betyder, at grundlaget for de små eller  

 mellemstore byers detailhandel reduceres.
Lovforslaget fastsætter ikke en  

 generel grænse for væksten i de større byer eller bydele.
Forslaget overlader  

 den nærmere regulering til regionplanmyndighederne, der skal fastlægge den  

 samlede detailhandelsstruktur for hele regionen i overensstemmelse med lovens  

 overordnede målsætninger, herunder formålsbestemmelsen i den gældende lovs §  

 1. Regionplanmyndighederne er, jf. den gældende lovs § 6, amtsrådene og i  

 Københavns og Frederiksberg kommuner henholdsvis Borgerrepræsentationen og  

 kommunalbestyrelsen.
Formålet med § 5 c er endvidere at mindske bilafhængigheden i forbindelse  

 med indkøb og så vidt muligt ligestille forbrugere med og uden bil.
Tanken er  

 ikke at forhindre anvendelsen af bil til indkøb.
Mindskes nødvendigheden af  

 at anvende bil i forbindelse med indkøb, kan det på længere sigt bidrage til  

 en bæredygtig udvikling.
 Det er derfor vigtigt, at udlæg af arealer til butiksformål sker således,  

 at der vil være god tilgængelighed for alle trafikarter, herunder især den  

 gående, cyklende og kollektive trafik, ligesom der skal være mulighed for  

 vareforsyning.
 Ved lokaliseringen og planlægningen i øvrigt bør der tages hensyn til  

 gangbesværede og andre handicappede.
Til ny § 5 d Bestemmelsen i stk. 1 introducerer som et nyt princip, at arealudlæg til  

 butiksformål skal placeres i den centrale del af en by eller bydel.  

 Bestemmelsen skal ses i sammenhæng med § 5 c og skal sikre, at planlægningen  

 støtter levende og varierede bymidter.
Den centrale del af en by er det  

 traditionelle hovedcenter, og her er tilgængeligheden for alle trafikarter  

 som regel bedst.
 Efter den foreslåede bestemmelse i § 6 b, stk. 2, nr. 1, (forslagets § 1,  

 nr. 4) afgrænser regionplanmyndigheden den centrale del af en by eller bydel.  

 Det forudsættes, at afgrænsningen sker i overensstemmelse med lovens  

 almindelige principper i et samarbejde med blandt andet de berørte kommuner.
Den centrale del af en by kan omfatte et større område end den  

 traditionelle bymidte, der typisk udgøres af butiksstrøgene.
Afgrænsningen af  

 den centrale del af en by kan således give flere placeringsmuligheder end de,  

 der er på butiksstrøgene.
Ved afgrænsningen kan der således tages hensyn til  

 butikker med forskellige placeringsbehov og huslejeevne.
 Placeringen af butikker i de centrale områder af en by m.v. forudsætter,  

 at butiksstørrelserne tilpasses de eksisterende bymiljøer, samtidig med at  

 indkøbsmulighederne spredes på flere byer eller bydele.
Der er fire undtagelser til bestemmelsen i stk. 1, der muliggør  

 planlægning for butikker uden for de centrale byområder.
Det er en generel  

 forudsætning, at der er tale om begrænsede arealudlæg inden for et byområde  

 eller for nr. 1 f.eks. et sommerhusområde, jf. sammenhængen med § 5 c.
Efter stk. 2, nr. 1, kan der udlægges mindre arealer til butikker i  

 eksempelvis boligområder, landsbyer eller i sommerhusområder, når dette er  

 hensigtsmæssigt for det lokale område.
Bestemmelsen giver for eksempel  

 mulighed for at udlægge arealer til lokalcenterfunktioner, herunder butikker  

 til områdets daglige forsyning, eller etablering af dagligvarebutikker i  

 boligområder.
Det er en forudsætning, at butiksstørrelsen er tilpasset det  

 lokale opland.
Bestemmelsen giver ikke adgang til at planlægge for  

 butiksarealer, der er så store, at de må forventes at få mere end lokal  

 betydning.
Efter nr. 2 kan der udlægges arealer til brug for butikker, der forhandler  

 så pladskrævende varegrupper, at de ikke kan indpasses i den centrale del af  

 en by eller bydel, uden at dette i sig selv skader bymiljøet.
Bestemmelsen  

 omfatter derimod ikke arealudlæg til store butikker med mange varer eller  

 butikker, der forhandler både pladskrævende og ikke-pladskrævende  

 varegrupper.
Særligt pladskrævende varegrupper er f.eks. tømmer, større  

 bygningsmaterialer og biler.
Derimod er varegrupper som f.eks. fødevarer,  

 tøj, legetøj, babyudstyr, tv/radio, edb, foto, hårde hvidevarer, møbler,  

 tæpper, boligtilbehør og isenkram ikke omfattet af begrebet.
Størrelsen af de arealudlæg, der foretages, skal være afpasset til behovet  

 for udlæg af arealer til etablering af butikker, der forhandler sådanne  

 særligt pladskrævende varegrupper.
Regionplanmyndigheden skal efter § 6 b,  

 stk. 2, nr. 4, fastsætte det maksimale bruttoetageareal for nybyggeri m.v.  

 til bl.a. butikker, der forhandler særligt pladskrævende varegrupper, når  

 disse placeres uden for den centrale del af en by, samt retningslinier for  

 placeringen af sådanne arealer.
I redegørelsen skal der, jf. § 6, stk. 9, nr.  

 2 og 5, (forslagets § 1, nr. 3) bl.a. gøres rede for behovet for udlæg af  

 arealer til butikker, der forhandler særligt pladskrævende varer, samt  

 hvorfor arealer til sådanne butikker ikke kan placeres i den centrale del af  

 en by.
Det forudsættes, at det i eventuelle planer angives, hvilke  

 pladskrævende varetyper, der må forhandles fra butikker i området.
Der er i mange kommuner praksis for, at der i erhvervsområderne gives  

 mulighed for etablering af mindre butikker i forbindelse med  

 produktionsvirksomheder.
Det er, jf. nr. 3, ikke hensigten at ændre denne  

 praksis.
Det er dog en forudsætning, at der er tale om mindre butiksarealer i  

 tilknytning til virksomhedens produktionslokaler til salg af egne produkter.
Undtagelsen i nr. 4 gør det i et begrænset omfang muligt at udlægge  

 arealer til butiksformål uden for den centrale del af en by eller bydel,  

 selvom de påtænkte udlæg skal tjene butiksformål, der normalt skulle  

 indpasses i den centrale del af en by.
Bestemmelsen gør det således muligt at  

 udlægge et aflastningsområde, selvom det skal betjene en større kundekreds  

 end beboerne i den pågældende bydel.
Det er dog bl.a. en forudsætning, at  

 området - sammen med andre butiksområder - ikke forrykker balancen mellem  

 byerne eller mellem bydelene i de store byer og i Hovedstadsområdet.
 Undtagelsen vil, hvis nedenstående betingelser er opfyldt, f.eks. kunne  

 anvendes til planlægning for arealer til butikker, der forhandler varegrupper  

 som møbler og hårde hvidevarer.
 Det er - som ved andre arealudlæg - en forudsætning, at der er behov for  

 udlæg af yderligere arealer til butiksformål, jf. bemærkningerne til den  

 foreslåede § 6 b.
 Da bestemmelsen bryder med hovedreglen i stk. 1 er der fastsat to  

 betingelser, der skal være opfyldt.
For det første må det af hensyn til et bevaringsværdigt bymiljø ikke være  

 muligt at foretage tilsvarende udlæg i den centrale del af byen.
Det vil  

 sige, at de planlæggende myndigheder skal kunne redegøre for, at udlæg af et  

 tilsvarende areal og byggemuligheder som helhed eller opdelt på flere mindre  

 arealer i den centrale del af en by ville skade et bymiljø, der på grund af  

 en særlig karakter er bevaringsværdigt.
 For det andet må der ikke udlægges større arealer end påkrævet for at  

 undgå skade på det bevaringsværdige bymiljø, jf. ordene »i det  

 omfang«.
Hvis en kommune f.eks. ønsker at tilvejebringe rammer, der muliggør  

 etablering af et aflastningsområde med plads til 10 butikker uden for den  

 centrale del af en by, kan regionplanmyndigheden i samarbejde med  

 kommunalbestyrelsen overveje, om der er behov for at udlægge sådanne arealer  

 til butiksformål.
Vurderingen skal tage udgangspunkt i den regionale  

 detailhandelsstruktur.
Det skal i den forbindelse overvejes, om arealudlægget  

 under hensyn til detailhandelsstrukturen med fordel kan ske centralt i en  

 naboby, jf. principperne i § 5 c.
Dernæst må det overvejes, om butikkerne kan  

 indpasses centralt i byen enten samlet eller enkeltvis uden at skade et  

 bevaringsværdigt bymiljø. Kan der af hensyn til den regionale og kommunale  

 detailhandelsstruktur og et bevaringsværdigt bymiljø ikke findes en central  

 placeringsmulighed, må det undersøges om en del af de ønskede udlæg kan  

 placeres centralt i byen (eller i nabobyen), således at der kun udlægges  

 arealer til et mindre antal butikker uden for den centrale del af byen.
 Det er ikke mindst ved udlæg af områder efter nr. 4 vigtigt, at udlægget  

 sker under hensyntagen til bestemmelserne i § 5 c, herunder om god  

 tilgængelighed for alle trafikarter.
 Det fremgår af § 11 b, stk. 3, (forslagets § 1, nr. 6) at  

 kommuneplanlægning efter nr. 4 kun kan ske på grundlag af en afgrænsning i  

 regionplanen.
 Udover de fire nævnte undtagelser bemærkes, at bestemmelsen i § 5 d ikke  

 har betydning for etablering af butikker, der ikke forudsætter lokalplan, jf.  

 den gældende lovs § 13, stk. 2.
Til nr. 2 Bestemmelser om regionplanlægning for detailhandel blev indsat i lov om  

 lands- og regionplanlægning ved § 5, nr. 3, i lov nr. 355 af 13. maj 1987 om  

 ændring af forskellige miljø- og planlægningslove (Region- og  

 sektorplanlægning). Ved lovændringen blev § 7, stk. 1, nr. 3, i lov om lands-  

 og regionplanlægning (svarende til den nu gældende lovs § 6, stk. 3, nr. 5)  

 affattet således:
 »3) detailhandelsstrukturen i regionen, herunder omfanget og  

 beliggenheden af arealer til butiksformål og den maksimale størrelse af de  

 enkelte butiksvirksomheder inden for de forudsatte  

 detailhandelsoplande,».
Ved lov om planlægning, der bl.a. erstattede lov om lands- og  

 regionplanlægning, udgik ordene »detailhandelsstrukturen i  

 regionen«.
Efter bemærkningerne til de enkelte bestemmelser i forslag  

 til lov om planlægning svarer bestemmelsen i den gældende lovs § 6, stk. 3,  

 nr. 5, til bestemmelsen i lov om lands- og regionplanlægning.
 Da der nu foreslås fastsat mere detaljerede bestemmelser for  

 regionplanlægning for detailhandel i § 6 b, (forslagets § 1, nr. 4) flyttes  

 angivelsen af, hvad retningslinierne for detailhandelsplanlægning skal  

 indeholde, til denne bestemmelse.
Til nr. 3 Regionplanen skal efter de gældende regler i § 6, stk. 7, ledsages af en  

 redegørelse for planens forudsætninger, herunder den forudsatte rækkefølge  

 for planens gennemførelse, samt den hidtil udførte planlægning og  

 administration.
 Den nye bestemmelse fastsætter supplerende minimumskrav til redegørelsen  

 for så vidt angår detailhandelsstrukturen.
 Kravene skal sikre, at detailhandelsplanlægningen og den offentlige debat  

 herom kan ske på baggrund af en vurdering af forslagets betydning for  

 detailhandelsstrukturen i amtskommunen, i Københavns og Frederiksberg  

 kommuner.
Efter forslaget til § 6, stk. 9, nr. 1, skal der ske en vurdering af det  

 eksisterende bruttoetageareal til butiksformål for de enkelte byer.  

 Vurderingen skal omfatte dels de bestående butikker dels gældende lokalplaner  

 m.v.
Ved vurderingen af eksisterende lokalplaner m.v., skal der tages hensyn  

 til disses udnyttelse og udnyttelsesmuligheder.
Vurderingen skal foretages  

 for de enkelte byer og bydele.
Der skal således f.eks. skelnes mellem den  

 centrale del af en by og som minimum de omliggende dele af byen.
Ved lidt  

 større byer bør vurderingen for det omliggende område opdeles på delområder.
 Ved hovedbutikstyper tænkes som udgangspunkt på butikker til dagligvarer  

 og butikker til udvalgsvarer, samt på salg af særligt pladskrævende  

 varegrupper.
Efter nr. 2 skal der foretages en vurdering af behovet for nybyggeri eller  

 omdannelse af eksisterende bebyggelse til butiksformål.
Vurderingen skal  

 danne grundlag for regionplanmyndighedens fastsættelse af en maksimumsgrænse  

 for omfanget af nybyggeri mv., jf. forslaget til § 6 b, stk. 2, nr. 4,  

 (forslagets § 1, nr. 4).
 Vurderingen skal foretages på baggrund af regionplanmyndighedens vurdering  

 af, hvordan detailhandelsstrukturen konkret bør udvikle sig i regionen, jf.  

 nr. 3, under hensyn til hovedprincipperne om fremme af et varieret  

 butiksudbud i mindre og mellemstore byer, samt i de enkelte bydele i større  

 byer, om god trafikal tilgængelighed for alle trafikarter og om udlæg af  

 arealer til butiksformål i de centrale dele af byer m.v., jf. §§ 5 c og d  

 (forslagets § 1, nr. 1).
Med udgangspunkt i målsætningen skal der foretages overvejelser om,  

 hvorledes de enkelte byers oplande skal betjenes.
Dette må sammenholdes med  

 overvejelser om befolkningsudvikling og detailhandelsefterspørgsel samt  

 oplysninger om de eksisterende arealer til butiksformål.
Efter nr. 4 og 5 skal regionplanmyndigheden redegøre for, hvordan  

 regionplanen fremmer lovens hovedprincipper.
Der skal særskilt redegøres for  

 overvejelserne om og nødvendigheden af eventuelle fravigelser fra  

 bestemmelsen i § 5 d, stk. 1, jf. undtagelserne i stk. 2. Der bør navnlig  

 redegøres for forudsætningerne for eventuelle udlæg, jf. § 5 d, stk. 2, nr.  

 4.
Til nr. 4 § 6 b indeholder hovedsageligt en præcisering af de gældende krav til  

 regionplanretningslinier for butiksformål.
Som nævnt ovenfor under bemærkningerne til forslagets § 1, nr. 2,  

 indeholder § 6 b bestemmelser, der fremgår af den gældende lovs § 6, stk. 3,  

 nr. 5, og bemærkningerne til lovændringen i 1987, der begge er omtalt i  

 forslagets almindelige bemærkninger.
Bestemmelserne er dog samtidig blevet  

 præciseret.
Regionplanmyndighederne skal således fortsat fastsætte retningslinier for  

 placeringen af arealer til butiksformål og de maksimale butiksstørrelser for  

 dagligvarebutikker og udvalgsvarebutikker.
Der kan være grund til at  

 fastsætte forskellige grænser for butikker til dagligvarer, udvalgsvarer og  

 særligt pladskrævende varegrupper, idet disse butikstyper normalt kræver  

 forskellige oplande.
I § 6 b, stk. 2, er der angivet en række forhold, som der skal fastsættes  

 retningslinier for i regionplanlægningen.
Udover disse emner kan  

 regionplanmyndigheden med hjemmel i § 6, stk. 3, nr. 5, fastsætte andre  

 retningslinier for detailhandel.
 Regionplanmyndigheden skal ved planlægningen vurdere behovet for udlæg af  

 arealer til butiksformål under hensyntagen til bestemmelserne i §§ 5 c og d  

 (forslagets § 1, nr. 1), samt det eksisterende og ønskede bymønster i  

 regionen.
Regionplanmyndigheden skal, jf. stk. 2, nr. 1, afgrænse den centrale del  

 af de enkelte byer eller bydele, der skal rumme byernes eller bydelenes  

 butikker.
Ved afgrænsningen kan der tages udgangspunkt i de nuværende  

 butiksgader og tilstødende arealer, og der skal samtidig tages hensyn til  

 muligheden for at indrette boliger, kontorer m.v.
Den konkrete arealudpegning  

 og afgrænsning skal som hovedregel finde sted med udgangspunkt i de  

 afgrænsninger, der allerede findes i kommuneplanlægningen.
Hvor bestemmelserne i nr. 1 og 3 pålægger regionplanmyndigheden at  

 foretage en afgrænsning, medfører nr. 2 kun en pligt til at fastsætte  

 retningslinier for placeringen.
Der skal således efter nr. 1 og 3 ske en  

 konkret fastlæggelse af områder inden for hvilke, der kan gennemføres en  

 kommunal planlægning for butikker.
I modsætning hertil giver nr. 2 kun pligt  

 til at fastsætte retningslinier, der giver nærmere kriterier for en kommunal  

 udvælgelse af arealer til de i nr. 2 omhandlede butiksformål, jf. § 5 d, stk.  

 2, nr. 1-3.
Det forudsættes særligt ved afgrænsningen af arealer efter § 6 b, stk. 2,  

 nr. 3, (aflastningsområde), og fastsættelsen af det maksimale  

 bruttoetageareal for nybyggeri m.v. i disse områder, at der kan påvises et  

 behov for udlæg af sådanne arealer til butiksformål.
Der kan ikke udlægges  

 større arealer end påkrævet af hensyn til den ønskede bystruktur, og det er  

 en forudsætning, at hovedvægten i detailhandelsstrukturen fortsat er placeret  

 i den centrale del af byen.
Bestemmelsen i § 6 b, stk. 2, nr. 4, om fastsættelse af det maksimale  

 bruttoetageareal for nybyggeri m.v. findes ikke tilsvarende i lov om  

 planlægning.
Det fremgår dog af bemærkningerne til bestemmelsen i § 7, stk.  

 1, nr. 3, i lov om lands- og regionplanlægning, der videreførtes ved lov om  

 planlægning, at det var hensigten med bestemmelsen, at  

 regionplanmyndighederne skal fastsætte retningslinier for omfanget af de nye  

 butiksarealer.
Der henvises til de almindelige bemærkninger ovenfor.
Ved  

 bruttoetageareal forstås samtlige arealer til butiksformål.
Det vil sige  

 salgsarealer, lager, overdækket varegård, interne adgangsarealer,  

 personalerum, cafeteria m.v.
Beregningen foretages i overensstemmelse med  

 bygningsreglementets bestemmelser, idet eventuelle parkeringsarealer dog ikke  

 medregnes.
Ved nybyggeri og omdannelse af eksisterende bebyggelse forstås alle  

 ændringer af eksisterende bebyggelsesmæssige forhold, der forudsætter  

 lokalplan.
Begrebet omfatter således f.eks. ændret anvendelse af eksisterende  

 bebyggelse eller nedrivning af eksisterende bebyggelse med henblik på  

 opførelse af nyt byggeri.
Om en ændring forudsætter lokalplan afgøres efter §  

 13 i den gældende lov.
 Det forhold, at det maksimale bruttoetageareal for nybyggeri m.v. skal  

 fastsættes i regionplanen, jf. stk. 2, nr. 4, afskærer ikke  

 regionplanmyndigheden fra desuden at fastsætte et maksimalt samlet  

 bruttoetageareal, dvs. summen af eksisterende og planlagt byggeri, hvis dette  

 skønnes nødvendigt.
I Hovedstadsområdet gælder samme regler for detailhandelsplanlægningen som  

 for det øvrige land.
Det fremgår dog af § 6, stk. 4, i den gældende lov, at  

 regionplanlægningen skal udføres på grundlag af en vurdering af udviklingen i  

 området som helhed.
 Det betyder at retningslinierne for detailhandel i regionplanerne skal  

 tilpasses og vurderes i forhold til de samlede mål for udviklingen i hele  

 Hovedstadsområdet, hvilket forudsætter et snævert samarbejde mellem de 3  

 amtskommuner og 2 kommuner.
 Såfremt samarbejdet ikke fører til enighed, kan behovet for samordning  

 betyde, at ministeren må udskyde forhandling om og endelig vedtagelse af et  

 planforslag, indtil et eller flere af de andre 4 planforslag er  

 offentliggjort og kan indgå i behandlingen.
Til nr. 5 Kommuneplanen skal efter de gældende regler i § 11, stk. 7, ledsages af en  

 redegørelse for planens forudsætninger, herunder den forudsatte rækkefølge  

 for planens gennemførelse, samt den hidtil udførte planlægning og  

 administration.
Den nye bestemmelse præciserer de særlige krav til redegørelsen, for så  

 vidt angår detailhandel.
Disse krav skal sikre, at detailhandelsplanlægningen  

 og den offentlige debat herom kan ske på baggrund af en vurdering af  

 forslagets betydning for detailhandelsstrukturen i kommunen.
 Bestemmelsen svarer i store træk til forslagets krav til indholdet af  

 redegørelsen til regionplanlægningen, jf. forslagets § 1, nr. 3, med  

 tilhørende bemærkninger.
 Kommunalbestyrelsen skal dog særligt redegøre for et kommuneplanforslags  

 betydning for bymiljøet, herunder den blandede arealanvendelse, den  

 arkitektoniske kulturarv, friarealer, trafikforhold mv.
 Der skal desuden, jf. den gældende lovs § 11, stk. 7, gøres rede for  

 planens forudsætninger, herunder forholdet til regionplanlægningen.
Til nr. 6 Ændringen indeholder en præcisering af lovens gældende regler vedrørende  

 kommuneplanens rammer for indholdet af lokalplaner i princippet svarende til  

 de retningslinier, der skal fastsættes i regionplanlægningen.
Dog skal der i  

 kommuneplanlægningen i overensstemmelse med rammestyringsprincippet ske en  

 mere præcis udpegning af arealer til butiksformål.
Angivelsen af maksimale  

 butiksstørrelser og det maksimale bruttoetageareal for nybyggeri og  

 omdannelse af eksisterende bebyggelse til butiksformål i de enkelte  

 rammeområder, er nødvendig for at sikre, at kommunalbestyrelserne inden for  

 rammerne i regionplanlægningen fastsætter butiksstørrelser m.v., der er  

 tilpasset de lokale forhold.
 Bestemmelsen skal endvidere sikre, at borgerne får mulighed for at vurdere  

 eksisterende og planlagte udlæg til butiksformål i de enkelte byer og bydele  

 i forhold til befolkningsudviklingen, den eksisterende detailhandelsstruktur  

 og de generelle målsætninger for detailhandelsudviklingen, herunder om der er  

 arealer, hvis anvendelse på sigt ønskes ændret.
Det er i stk. 3 præciseret, at den nærmere udpegning af arealer til  

 butiksformål i den centrale del af en by, jf. § 5 d, stk. 1 (forslagets § 1,  

 nr. 1), eller uden for den centrale del af en by, jf. § 5 d, stk. 2, nr. 4,  

 der giver mulighed for etablering af et aflastningsområde, kun kan ske inden  

 for områder, der er afgrænset i regionplanen.
Bestemmelsen skal tydeliggøre  

 og sikre den rolle, regionplanlægningen er tillagt for at opnå lovforslagets  

 overordnede formål, jf. §§ 5 c og d, herunder at fremme bymidternes varierede  

 handelsliv.
Det følger af planlovens almindelige principper, jf. § 9 og § 11, stk. 2,  

 at kommuneplanens øvrige rammer for lokalplanlægningen skal virke for og ikke  

 må stride mod regionplanlægningen.
Dette gælder ligeledes for planlægning,  

 der udnytter f.eks. bestemmelserne i § 5 d, stk. 2, nr. 1-3, efter hvilke der  

 ikke nødvendigvis skal foretages en afgrænsning i regionplanen.
Til nr. 7 Bestemmelsen i nr. 7 præciserer, at lokalplaner skal angive det maksimale  

 samlede butiksareal og maksimale butiksstørrelse for området.
Det er således  

 en betingelse for opfyldelsen af lokalplanpligten for butiksbyggeri, at  

 lokalplanen indeholder nærmere regler om butiksstørrelser og det samlede  

 bruttoetageareal, der kan anvendes til butikker.
Bestemmelsen skal ses i  

 lyset af, at gældende lokalplaner, der muliggør etablering af detailhandel,  

 kun sjældent indeholder sådanne regler.
 Da lokalplaner er den eneste plantype, der har direkte retsvirkning over  

 for borgerne, er bestemmelser om maksimale butiksstørrelser m.v. nødvendige  

 for at sikre, at der ikke kan bygges i strid med region- eller  

 kommuneplanlægningen.
 Der henvises i øvrigt til de almindelige bemærkninger og bemærkningerne  

 til forslagets § 1, nr. 4.
I overensstemmelse med gældende praksis efter § 13, stk. 5, 1. pkt., kan  

 mere rammebetonede planer, herunder planer, der efter eget indhold angiver  

 sig som rammelokalplaner, f.eks. ved at forudsætte supplerende bebyggelses-  

 eller udstykningsplaner som forudsætning for nybyggeri, ikke anvendes til  

 etablering af butiksvirksomhed.
Det gælder også hvor en sådan plan - vedtaget  

 efter lovens ikrafttræden - fastsætter en butiksstørrelse, men ikke opfylder  

 de øvrige krav, der stilles til en lokalplan, der skal danne grundlag for et  

 lokalplanpligtigt projekt.
Til nr. 8 I den gældende lovs § 16, stk. 5, er det fastsat, at lokalplaner for  

 anlæg, der efter § 6, stk. 3, nr. 4, skal gennemgå en VVM-behandling, er  

 fritaget for de særlige krav til indholdet af redegørelsen til  

 lokalplanforslag for kystnære anlæg, idet forholdene forudsættes at være  

 belyst i forbindelse med regionplanlægningen.
 Den foreslåede ændring af § 16, stk. 5, sikrer en tilsvarende fritagelse  

 for de særlige redegørelseskrav for lokalplanlægning for detailhandelscentre,  

 omfattet af VVM-bestemmelserne.
Til nr. 9 Med flere investeringer i de historiske bymidter skærpes  

 interessekonflikterne mellem de forskellige arealanvendelsesinteresser.  

 Derfor udvides redegørelseskravet til lokalplanforslag, der giver mulighed  

 for arealanvendelse til butiksformål, til også at angå bebyggelsens  

 påvirkning af bymiljøet, herunder den eksisterende bebyggelse i området.  

 Bymiljøet omfatter bl.a. mulighederne for blandet arealanvendelse, bevaring  

 og indpasning af boliger og friarealer, indpasningen i den byarkitektoniske  

 helhed og de trafikale konsekvenser.
Bestemmelsen sikrer, at offentligheden  

 kan vurdere byggeriets indflydelse på bymiljøet.
 Hvor redegørelsen for kommuneplanens rammer, jf. nr. 5, skal udarbejdes på  

 et mere generelt niveau, skal lokalplanens redegørelse omhandle forholdene i  

 og umiddelbart op til lokalplanområdet.
Til nr. 10 Ved vedtagelsen af lov nr. 439 af 1. juni 1994 om ændring af lov om  

 planlægning og lov om naturbeskyttelse blev der indsat en række bestemmelser  

 om planlægning i kystnærhedszonen.
I den forbindelse fik  

 regionplanmyndighederne til opgave at påse, at forslag til lokal- og  

 kommuneplaner ikke strider mod lovens bestemmelser om planlægning for  

 kystnærhedszonen, jf. § 29 a.
Efter den gældende lovs § 17, stk. 1, må en ejendom, der er omfattet af et  

 lokalplanforslag, ikke bebygges eller udnyttes på en måde, der skaber risiko  

 for en foregribelse af den endelige plans indhold.
Efter § 17, stk. 2, kan  

 kommunalbestyrelsen efter udløbet af høringsfristen, jf. § 24, på visse  

 betingelser tillade, at en ejendom bebygges eller udnyttes i overensstemmelse  

 med forslaget.
 Efter planlovens § 17, stk. 3, kan der dog ikke meddeles tilladelse til  

 udnyttelse af et lokalplanforslag, så længe en indsigelse efter lovens § 29  

 opretholdes.
Det har ved udarbejdelsen af nævnte lovændring ikke været hensigten, at  

 der skulle kunne meddeles tilladelse til udnyttelse af et lokalplanforslag  

 uanset en indsigelse efter lovens § 29 a.
Der skulle derfor i loven have  

 været indsat en henvisning til § 29 a.
En sådan henvisning blev ved en  

 lovteknisk fejl ikke indsat.
 Der foreslås derfor nu indsat en henvisning til § 29 a i § 17, stk. 3.
 Det bemærkes, at § 29 a efter lovforslaget er udvidet med et nyt stk. 2,  

 jf. forslagets § 1, nr. 15.
Til nr. 11-13 Er konsekvensrettelser, der sikrer, at en indsigelse fremsat efter den i  

 nr. 17 foreslåede § 29 b har samme betydning for behandlingen af en plansag,  

 som andre indsigelser.
Til nr. 14 Efter den gældende lovs § 29 a, stk. 1, skal amtsrådet føre tilsyn med, at  

 forslag til lokal- og kommuneplaner for arealer i kystnærhedszonen ikke er i  

 strid med lovens bestemmelser herom.
Amtsrådet skal fremsætte indsigelse,  

 såfremt et planforslag er i strid med en af de i § 29 a nævnte bestemmelser.
 Formuleringen af § 29 a, stk. 1, kan give anledning til tvivl, idet  

 opremsningen af bestemmelser afsluttes med »og 11a samt 16, stk.  

 3.«, hvilket kunne opfattes, som om indsigelse kun skal fremsættes,  

 såfremt planforslaget er i strid med alle de i stykket nævnte bestemmelser,  

 hvilket ikke har været hensigten.
 Bestemmelsens formulering foreslås derfor ændret, således at det klart  

 fremgår, at et amtsråd har pligt til at fremsætte indsigelse over for et  

 planforslag, når blot en af de nævnte bestemmelser ikke er overholdt.
Til nr. 15 Bestemmelsen giver amtsrådet pligt til at fremsætte indsigelse over for  

 forslag til kommune- og lokalplaner, der er i strid med lovens krav til  

 planer for detailhandel.
Bestemmelsen svarer til bestemmelsen i § 29 a, stk.  

 1, der gælder planlægning i kystområderne.
Bestemmelsen er nødvendig for at  

 sikre, at detailhandelsplanlægningen gennemføres i overensstemmelse med  

 lovens formål.
Herudover skal miljø- og energiministeren anvende beføjelserne i den  

 gældende lovs §§ 3, 29 og 59, i det omfang det er nødvendigt for at varetage  

 nationale planlægningsinteresser.
Se endvidere bemærkningerne til forslagets  

 §§ 3 og 4.
Til nr. 16 Bestemmelsen giver en regionplanmyndighed mulighed for at fremsætte  

 indsigelse mod regionplanretningslinier vedrørende detailhandel i en  

 naboamtskommune henholdsvis i Københavns og Frederiksberg kommuner, såfremt  

 regionplanmyndigheden skønner, at forslaget kan have væsentlig betydning for  

 regionplanmyndighedens planlægning for detailhandel.
Bestemmelsen kan både  

 finde anvendelse, hvor et forslag strider mod myndighedens eksisterende  

 detailhandelsplanlægning, og hvor det f.eks. lægger væsentlige hindringer i  

 vejen for en fremtidig hensigtsmæssig planlægning for  

 detailhandelsstrukturen.
Det er op til det enkelte amtsråd at vurdere, om der skal fremsættes  

 indsigelse.
Dette er dog ikke til hinder for, at kommuner i amtet kan rette  

 henvendelse til amtsrådet med anmodning om, at amtsrådet fremsætter  

 indsigelse mod naboamtets regionplanlægning for detailhandelsstrukturen.
 I modsætning til bestemmelserne i § 29 og § 29 a (den gældende lov og  

 forslagets § 1, nr. 15) giver bestemmelsen ikke regionplanmyndigheden en  

 pligt til at fremsætte indsigelse, men alene en ret.
 En indsigelse betyder efter lovens gældende regler, sammenholdt med  

 forslagets § 1, stk. 12, at planen ikke kan vedtages, før der er opnået  

 enighed herom mellem amtsrådene.
 Såfremt der ikke kan opnås enighed, kan en af parterne indbringe  

 uafklarede spørgsmål for miljø- og energiministeren efter de gældende  

 bestemmelser i lovens § 28 stk. 2.
 Bestemmelsen forudsætter, at regionplanmyndighederne fremsender forslag  

 til regionplanretningslinier til berørte amtskommuner og eventuelt Københavns  

 og Frederiksberg kommuner, jf. den gældende lovs § 25.
Til § 2 Loven sættes efter forslaget i kraft på ugedagen efter bekendtgørelsen i  

 Lovtidende.
De bestemmelser, der stiller krav til indholdet af endeligt vedtagne  

 planer, får virkning for planer, der vedtages endeligt efter lovens  

 ikrafttræden, jf. 2. pkt.
Det kan betyde, at forslag til planer, der er  

 offentliggjort før lovens ikrafttræden, skal ændres ved den endelige  

 vedtagelse, for at komme i overensstemmelse med kravene i lovforslaget.  

 Bestemmelserne i § 1, nr. 1, 6 og 7, samt i § 3 gælder tilsvarende for  

 forslag til planer, der offentliggøres efter lovens ikrafttræden.
Efter bestemmelsen i ændringslovens § 2, 2. pkt., har for eksempel § 5 c  

 (forslagets § 1, nr. 1) virkning over for alle planer, der vedtages endeligt  

 efter lovens ikrafttræden.
Det betyder blandt andet, at planforslag, der er  

 offentliggjort før lovens ikrafttræden, ikke kan vedtages endeligt, hvis de  

 ikke fremmer et varieret butiksudbud og sikrer god tilgængelighed for alle  

 trafikarter, jf. § 5 c.
Tilsvarende får bestemmelsen i planlovens § 15, stk.  

 8 (forslagets § 1, nr. 7), om indholdskrav til nye lokalplaner virkning for  

 planer, der vedtages endeligt efter lovens ikrafttræden.
Det betyder, at  

 lokalplanforslag, der ikke indeholder bestemmelser om det maksimale  

 bruttoetageareal for den enkelte butiksenhed eller bestemmelser om det  

 samlede bruttoetageareal, kun kan vedtages endeligt, når der i forbindelse  

 med den endelige vedtagelse indsættes sådanne bestemmelser.
Amtsråd og kommunalbestyrelser skal forud for den endelige vedtagelse  

 vurdere, om eventuelle ændringer medfører, at borgere, amtsråd og/eller  

 miljø- og energiministeren skal have lejlighed til at udtale sig, jf. § 27,  

 stk. 3, i den gældende lov.
Som et eksempel på en ændring, der er så  

 væsentlig, at amtsrådet og ministeren skal have lejlighed til at udtale sig,  

 jf. § 27, stk. 3, 2. pkt., kan nævnes fastsættelse af bestemmelser i en  

 lokalplan om det samlede maksimale bruttoetageareal, der kan anvendes til  

 butiksformål.
Det skal endvidere vurderes, om ændringen er så omfattende, at  

 der reelt foreligger et nyt planforslag, der skal offentliggøres efter § 27,  

 stk. 3, sidste pkt.
Det vil være vanskeligt for regionplanmyndighederne at nå at tilvejebringe  

 regionplaner for den samlede detailhandelsstruktur i overensstemmelse med  

 lovforslagets bestemmelser ved regionplanrevisionen i 1997.  

 Regionplanmyndighederne er på nuværende tidspunkt langt fremme i  

 regionplanproceduren.
Der foreslås derfor i 3. pkt. en bestemmelse, der  

 sikrer, at lovens krav om indholdet af redegørelse og retningslinier skal  

 være opfyldt senest ved regionplanrevisionen i 2001. Det vil dog for de  

 enkelte regionplanmyndigheder kunne vise sig hensigtsmæssigt at tilvejebringe  

 sådan regionplanlægning på et tidligere tidspunkt ved udarbejdelse af et  

 regionplantillæg om detailhandel for hele amtskommunen.
Vælger et amtsråd  

 dette, skal planlægningen gennemføres i overensstemmelse med reglerne i  

 planloven som ændret ved denne lov.
 Indtil da skal regionplanlægningen opfylde de krav, der følger af den  

 gældende lovs bestemmelser, navnlig § 6, stk. 3, nr. 5, samt de mere  

 generelle krav til detailhandelsplanlægningen, der, jf. § 2, stk. 1, 2. pkt.,  

 i dette lovforslag gælder for regionplanlægningen, dvs. bestemmelserne i § 1,  

 nr. 1, 6 og 7, samt § 3. Efter den gældende lovs § 6, stk. 3, nr. 5, er det  

 et krav, at regionplanerne indeholder retningslinier for  

»beliggenheden af arealer til butiksformål og den maksimale størrelse  

 af de enkelte butiksvirksomheder inden for de forudsatte  

 detailhandelsoplande«.
 De bestemmelser, der stiller krav til indholdet af redegørelsen for et  

 planforslag, får, jf. 4. pkt., virkning for planforslag, der offentliggøres  

 efter lovens ikrafttræden.
 Det følger af § 2, 2. og 4. pkt., at forslag til kommuneplanrevisioner,  

 der offentliggøres efter lovens ikrafttræden, skal være i overensstemmelse  

 med lovens bestemmelser, herunder bestemmelserne i § 3.
Forslag til kommuneplanrevisioner, der er offentliggjort inden lovens  

 ikrafttræden, kan således vedtages endeligt, selv om de ikke opfylder kravene  

 i planlovens § 11, stk. 8, (forslagets § 1, nr. 5) til indholdet af  

 redegørelsen for planlægningen for butiksformål.
Derimod skal  

 kommunalbestyrelsen sikre, at rammerne for lokalplanlægningen ved den  

 endelige vedtagelse er i overensstemmelse med bestemmelserne i kapitel 2 b og  

 § 11 b (ændringslovens § 1, nr. 1 og 6). Det er i øvrigt en forudsætning, at  

 forslag til kommuneplanrevisioner ved den endelige vedtagelse bringes i  

 overensstemmelse med bestemmelserne i ændringslovens § 3, stk. 2 - 4.
 Forslagets øvrige bestemmelser, herunder om indsigelser mod planforslag,  

 får virkning ved lovens ikrafttræden.
 Forslaget har ikke retsvirkninger over for gældende planer.
Til § 3 For perioden indtil regionplanmyndighederne har gennemført en  

 regionplanlægning i overensstemmelse med lovforslagets bestemmelser,  

 fastsættes en overgangsregel, der så vidt muligt sikrer, at der i den  

 mellemliggende periode planlægges på en måde, der ikke modvirker  

 regionplanmyndighedens kommende planlægning for detailhandelsstrukturen.
Efter stk. 1, 1. pkt., kan der kun regionplanlægges for VVM-pligtige  

 detailhandelscentre inden for de områder, der i medfør af en gældende  

 kommuneplan har funktion af bykernecenter (kommunens hovedcenter) og samtidig  

 er udlagt til centerformål.
Bestemmelsens formulering skal ses i lyset af, at  

 afgrænsningen af de centrale dele af en by eller bydel først sker ved  

 regionplanrevision 2001.
 Denne bestemmelse påvirker derimod ikke amtsrådenes almindelige  

 regionplanlægning for detailhandel i overgangsperioden, herunder  

 regionplanrevisionen i 1997. Den almindelige regionplanlægning skal dog være  

 i overensstemmelse med bestemmelserne i §§ 5 c og d (forslagets § 1, nr. 1)  

 om lokalisering af detailhandelsarealer og bestemmelsen i forslagets § 3,  

 stk. 3, om maksimale butiksstørrelser.
Uanset at bestemmelsen i stk. 1 i et vist omfang muliggør udarbejdelse af  

 regionplanlægning med VVM, bør amtsrådene være tilbageholdende hermed i  

 overgangsperioden, idet sådan planlægning vil kunne foregribe en senere  

 fastlæggelse af en hensigtsmæssig detailhandelsstruktur.
Der bør således for  

 eksempel kun udarbejdes VVM-tillæg for detailhandelscentre, som der ud fra en  

 vurdering af detailhandelsstrukturen er et reelt og påtrængende behov for.  

 Tilsvarende gælder udarbejdelse af kommuneplanlægning med VVM i Københavns og  

 Frederiksberg kommuner.
 Ministeren skal i overgangsperioden være særligt opmærksom på dette,  

 herunder i nødvendigt omfang anvende beføjelsen i den gældende lovs § 29,  

 stk. 1, til at fremsætte indsigelse mod forslag til regionplantillæg, der kan  

 foregribe lovens intentioner, jf. navnlig forslagets § 1, nr. 1. Tilsvarende  

 gælder forslag til kommuneplaner for Københavns og Frederiksberg kommuner.
 Efter stk. 2 kan der kommune- og lokalplanlægges for butiksformål inden  

 for de områder, der i medfør af en gældende kommuneplan har funktion af  

 lokal-, bykerne- eller bydelscenter og samtidig er udlagt til centerformål.  

 Det er efter planlovens almindelige regler endvidere en forudsætning, at  

 kommune- og lokalplanlægningen ikke strider mod gældende regionplanlægning.
Det er normalt angivet i kommuneplanerne, hvilke dele af byerne, der skal  

 fungere som lokal-, bydels- eller bykernecenter.
I andre tilfælde kan  

 funktionen som lokalcenter m.v. fremgå mere indirekte af kommuneplanens  

 hovedstruktur.
Ved »udlagt til centerformål« forstås, at området i  

 medfør af kommuneplanens rammedel kan anvendes til de formål, der er  

 almindelige i den centrale del af en by eller bydel, herunder butiksformål.
Der kan her ud over planlægges for butikker, der er omfattet af  

 bestemmelserne i § 5 d, stk. 2, nr. 1-3 (forslagets § 1, nr. 1), uanset om de  

 er omfattet af gældende kommuneplanrammer for detailhandel.
Dette betyder  

 navnlig, at kommunerne også i overgangsperioden kan planlægge for mindre  

 arealer til butikker i for eksempel landsbyer, jf. § 5 d, stk. 2, nr. 1.
 Bestemmelserne i § 2, pkt. 2 og 4, betyder, at der i forslag til  

 kommuneplanrevisioner, der offentliggøres efter lovens ikrafttræden, skal  

 redegøres for planlægningen for butiksformål og fastsættes rammer for  

 lokalplanlægningen, jf. § 11, stk. 8, og § 11 b, selvom der endnu ikke er  

 tilvejebragt regionplanretningslinier for den samlede detailhandelsstruktur.  

 Så længe disse regionplanretningslinier ikke er tilvejebragt, kan der dog kun  

 kommuneplanlægges inden for de begrænsninger, der følger af § 3, stk. 2 - 4.
 I stk. 3 fastsættes en bestemmelse, der medfører, at der uanset eventuelle  

 bestemmelser i region- og kommuneplaner ikke kan planlægges for arealer til  

 butiksformål, der giver mulighed for butikker med et bruttoetageareal, der  

 overstiger 3.000 (m2) for dagligvarebutikker og 1.000 (m2) for  

 udvalgsvarebutikker.
 De i overgangsbestemmelsen foreslåede maksimale butiksstørrelser afløses,  

 når der er tilvejebragt en sammenhængende regionplanlægning efter  

 lovforslagets bestemmelser, af de i regionplanen fastsatte maksimale  

 butiksstørrelser.
Bestemmelsen i stk. 2 omhandler mulighederne for at tilvejebringe nye  

 kommune- og lokalplanbestemmelser.
Da en del kommuner må forventes at  

 revidere deres kommuneplaner, inden der er fastsat en regional  

 detailhandelsstruktur, er det i stk. 4 sikret, at der kan fastsættes rammer  

 for lokalplanlægningen, der er i overensstemmelse med gældende lokalplaner  

 m.v.
Eksisterende kommuneplanrammer for butiksformål skal ophæves ved  

 kommuneplanrevisionen, hvis betingelsen i stk. 4, nr. 1 ikke er opfyldt.
Er  

 kommuneplanrammerne kun delvis udnyttet i overensstemmelse med kriterierne,  

 skal den del af rammerne, der ikke er udnyttet, ligeledes ophæves.
Dette  

 gælder dog ikke, hvis rammerne er i overensstemmelse med § 3, stk. 2.
 Eksisterende lovlig anvendelse af arealer til butiksformål påvirkes ikke  

 af de foreslåede lovændringer.
Til § 4 Bestemmelsen, der pålægger regionplanmyndigheden en tilsynspligt i  

 princippet svarende til bestemmelsen i § 29 a, stk. 2, (forslagets § 1, nr.  

 15), er specielt rettet mod overgangsbestemmelsen i lovforslagets § 3.
 Indsigelser efter stk. 1 tillægges, jf. stk. 2, samme retsvirkning som  

 andre indsigelser.
 Uanset, at det således - også i overgangsperioden - er  

 regionplanmyndighederne, der skal føre tilsyn med, at kommuneplanlægningen  

 sker i overensstemmelse med lovens bestemmelser, skal miljø- og  

 energiministeren i almindelighed følge udviklingen inden for lovens område.  

 Ministeren skal i den forbindelse anvende beføjelserne i den gældende lovs §§  

 3, 29 og 59 til at sikre, at nationale planlægningsinteresser varetages.  

 Anvendelsen af disse bestemmelser kan for eksempel være nødvendig, hvis der  

 uanset lovens bestemmelser planlægges i strid med forslagets principper.
Skriftlig fremsættelse Miljø- og energiministeren (Svend Auken):
 Jeg skal tillade mig at fremsætte:
 Forslag til lov om ændring af lov om planlægning. (Detailhandel  

 m.v.).
(Lovforslag nr.
L 118).
 Lovforslaget er en ændring af lov om planlægning, jf. lovbekendtgørelse  

 nr. 746 af 16. august 1994, med de ændringer, der følger af lov nr. 311 af  

 17. maj 1995.
 Lovforslaget er udarbejdet i forlængelse af Detailhandelsudvalgets rapport  

 fra 29. marts 1996, og er et led i regeringens bestræbelser på at forbedre  

 mulighederne for en decentral detailhandelsstruktur, der stimulerer til  

 investeringer og fornyelser i detailhandelen også i mindre bysamfund,  

 stationsbyer og mellemstore byer.
Lovforslaget sigter mod at styrke de eksisterende bymidter som levende og  

 varierede handelscentre, at nedbringe afhængigheden af bil til indkøb, og at  

 fremme byomdannelse frem for inddragelse af nye byarealer.
Forslaget indgår  

 på denne måde i opfølgningen af Regeringens Miljø- og Naturredegørelse fra  

 1995, for så vidt angår trafik og byplanlægning.
 Lovforslaget fastholder amters og kommuners ansvar for planlægning af  

 beliggenhed og størrelse af butiksvirksomhed inden for de forudsatte  

 detailhandelsoplande (jf. gældende planlov § 6, stk. 3 nr. 5 og § 11, stk. 5,  

 nr. 4). Lovforslaget fastholder den arbejdsdeling mellem region- og  

 kommuneplanlægningen, der blev indført med lovændringen i 1987.
Der er til hovedreglen om placering af butikshandelen i bymidter, bydele  

 og lokalcentre knyttet nogle undtagelser.
Undtagelserne tillader, at der kan  

 udlægges arealer til lokale butikker, til butikker i tilknytning til  

 produktionsvirksomhed, og til butikker der forhandler særligt pladskrævende  

 varegrupper.
Desuden kan der udlægges aflastningsområder i det omfang, det af  

 hensyn til et bevaringsværdigt bymiljø ikke er muligt at udlægge  

 tilstrækkelige arealer i den centrale del af vore byer og bydele.
 Amtsrådet skal, som et væsentligt element i lovforslaget, i regionplanen  

 afgrænse de centrale områder af byerne samt de eventuelle aflastningsområder.  

 Det forudsættes, at dette sker i et snævert samarbejde mellem amtet og  

 kommunerne, og at der tages udgangspunkt i de afgrænsninger af centrale  

 områder, der allerede fremgår af kommuneplanerne.
Lovforslaget indeholder en overgangsordning med faste maksimale grænser  

 for butikkers størrelse på 3.000 (m2) bruttoetageareal for  

 dagligevarebutikker og 1.000 (m2) for udvalgsvarebutikker.
Så snart der er  

 udarbejdet et nyt planlægningsgrundlag, kan andre maksimale butiksstørrelser  

 fastsættes i regionplanerne, når de tilpasses lovforslagets målsætninger og  

 forholdene i den enkelte region.
Et væsentligt sigte med lovforslaget er at styrke administrationen af  

 lovens gældende regler.
Indholdet af planbestemmelser skal være mere præcist  

 og gennemskueligt.
Det samme gælder de redegørelser om planernes  

 forudsætninger, der indgår i planforslagene.
Herved sikres et bedre grundlag  

 for offentlighedens deltagelse i planprocessen.
Endvidere skal planlægningsindsatsen ved de obligatioriske 4-årlige  

 revisioner styrkes.
Projekter til butiksformål skal planlægges og vurderes i  

 sammenhæng med projekter og planer i andre byer og med eksisterende  

 butiksforsyning, set i forhold til lovforslagets mål for  

 detailhandelsstrukturen.
Et udkast til lovændring har været til høring i 4 uger hos mere end 100  

 organisationer.
Hovedparten af organisationerne tilslutter sig opstramninger  

 i de gældende regler.
Denne gruppe repræsenterer de mindre og mellemstore  

 butikker, arbejdstagerne og landsbyerne samt de grønne organisationer og  

 forbrugerne.
Et mindretal, der repræsenterer de landsdækkende kapitalkæder,  

 visse investorer samt entreprenørerne er generelt skeptiske eller er imod  

 lovforslaget.
 Idet der iøvrigt henvises til lovforslaget med bemærkninger, skal jeg  

 anbefale lovforslaget til Folketingets velvillige behandling.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I lov om planlægning, jf. lovbekendtgørelse nr. 746 af 16. august 1994,  

 som ændret ved lov nr. 311 af 17. maj 1995, foretages følgende ændringer:
 1. Efter § 5 b indsættes før kapitel 3:
»Kapitel 2 b Planlægning til butiksformål § 5 c.
Planlægningen skal 1) fremme et varieret butiksudbud i mindre og mellemstore byer samt i de  

 enkelte bydele i de større byer og 2) sikre, at arealer til butiksformål udlægges, hvor der er god  

 tilgængelighed for alle trafikarter, herunder især den gående, cyklende og  

 kollektive trafik.
§ 5 d.
Arealer til butiksformål skal udlægges i den centrale del  

 af en by.
I store byer og i sammenhængende byområder i Hovedstadsområdet kan  

 der udlægges arealer til butiksformål i de centrale områder af en bydel.
Stk. 2. Uden for den centrale del af en by eller bydel, jf. stk.  

 1, kan der dog udlægges 1) mindre arealer til butikker, der alene skal betjene en begrænset del af  

 en by eller en bydel, en landsby, et sommerhusområde eller lignende, 2) arealer til butikker, som alene forhandler særligt pladskrævende  

 varegrupper, der ikke kan indpasses i de centrale områder af en by eller en  

 bydel, 3) arealer til mindre butikker til salg af egne produkter i tilknytning  

 til en virksomheds produktionslokaler, og 4) arealer til butiksformål, i det omfang det af hensyn til et  

 bevaringsværdigt bymiljø ikke er muligt at udlægge tilstrækkelige arealer i  

 den centrale del af byen.« 2. § 6, stk. 3, nr. 5, affattes således:
»5) den samlede detailhandelsstruktur, jf. § 6 b,» 3. I § 6 indsættes som stk. 9:
»Stk. 9. Redegørelsen for den del af regionplanen, der  

 indeholder retningslinier for detailhandelsstrukturen, skal indeholde 1) en vurdering af omfanget af det eksisterende bruttoetageareal til  

 butiksformål for de enkelte byer og bydele, fordelt på hovedbutikstyper og  

 disses omsætning, 2) en vurdering af behovet for nybyggeri eller omdannelse af eksisterende  

 bebyggelse til butiksformål, 3) en angivelse af målene for detailhandelsstrukturen, herunder hvilket  

 opland der forudsættes betjent af de butikker, der kan placeres inden for de  

 afgrænsede arealer, 4) oplysning om, hvordan forslaget fremmer et varieret butiksudbud i de  

 mindre og mellemstore byer, 5) oplysning om, hvordan forslaget fremmer et varieret butiksudbud i den  

 centrale del af de enkelte byer eller bydele, herunder forudsætningerne for  

 afgrænsningen af den centrale del af de enkelte byer eller bydele og for  

 eventuelle fravigelser fra bestemmelsen i § 5 d, stk. 1, og 6) en angivelse af tilgængeligheden for de forskellige trafikarter til de  

 udlagte arealer til butiksformål.« § 6. For hver amtskommune skal der foreligge en regionplan.
I  

 Københavns og Frederiksberg Kommuner er kommuneplanen tillige regionplan.
En  

 regionplan skal omfatte en periode på 12 år.
 Stk. 2. Regionplanlægningen må ikke stride mod regler eller  

 beslutninger efter § 3.
 Stk. 3. Regionplanen skal på grundlag af en samlet vurdering af  

 udviklingen i amtskommunen indeholde retningslinier for:
1) arealudlæg til byzoner og sommerhusområder, 2) beliggenheden af større offentlige institutioner samt større  

 trafikanlæg og andre større tekniske anlæg, 3) beliggenheden af virksomhed m.v., hvortil der af hensyn til  

 forebyggelse af forurening må stilles særlige beliggenhedskrav, 4) beliggenheden og udformningen af større enkeltanlæg, der må antages at  

 påvirke miljøet i væsentlig grad, 5) beliggenheden af arealer til butiksformål og den maksimale størrelse af  

 de enkelte butiksvirksomheder inden for de forudsatte detailhandelsoplande, 6) varetagelsen af de jordbrugsmæssige interesser, herunder udpegningen og  

 sikringen af de særlig værdifulde landbrugsområder, 7) beliggenheden af skovrejsningsområder og områder, hvor skovtilplantning  

 er uønsket, 8)varetagelsen af bevaringsværdier og naturbeskyttelsesinteresser i det  

 åbne land, herunder udpegningen og sikringen af naturområder med særlige  

 naturbeskyttelsesinteresser, 9) beliggenheden af arealer til fritidsformål, 10) anvendelsen af arealer til udnyttelse af sten, grus og andre  

 naturforekomster i jorden, 11) anvendelsen og beskyttelsen af vandressourcerne, 12) kvaliteten og anvendelsen af vandløb, søer og kystvande og 13) realiseringen af regler eller beslutninger efter lovens § 3.
 Stk. 4. I Københavns og Frederiksberg Kommuner og i Københavns,  

 Frederiksborg og Roskilde Amtskommuner skal regionplanlægningen udføres på  

 grundlag af en vurdering af udviklingen i området som helhed, og der skal  

 yderligere fastsættes retningslinier for:
1) fordelingen af den fremtidige byggeaktivitet i byzone og rækkefølgen  

 herfor og 2) vandforsyningen og spildevandsafledningen.
 Stk. 5. Regionplanen kan omhandle andre forhold end nævnt i stk. 3  

 og 4.
 Stk. 6. I de i stk. 4 nævnte områder skal de regionale  

 retningslinier fastsættes med særlig hensyntagen til den kollektive  

 trafikplan for det samlede område.
 Stk. 7. Regionplanen skal ledsages af en redegørelse for planens  

 forudsætninger, herunder den forudsatte rækkefølge for planens gennemførelse,  

 samt den hidtil udførte planlægning og administration.
 Stk. 8. Redegørelsen for den del af regionplanen, der indeholder  

 retningslinier for de i stk. 3, nr. 4, nævnte anlæg, skal indeholde en  

 vurdering af de miljømæssige konsekvenser.
 4. Efter § 6 a indsættes:
»§ 6 b.
Regionplanmyndigheden skal tilvejebringe  

 regionplanretningslinier for arealudlæg til butiksformål i overensstemmelse  

 med bestemmelserne i §§ 5 c og 5 d.
Stk. 2. Regionplanmyndigheden skal i forbindelse hermed 1) afgrænse den centrale del af de enkelte byer eller bydele, hvori der  

 kan udlægges arealer til butiksformål, 2) fastsætte retningslinier for placering af de i § 5 d, stk. 2, nr. 1-3,  

 nævnte arealer til butiksformål, 3) afgrænse beliggenheden for de i § 5 d, stk. 2, nr. 4, nævnte arealer  

 til butiksformål, 4) fastsætte det maksimale bruttoetageareal for nybyggeri og omdannelse af  

 eksisterende byggeri til butiksformål for hvert af de oven for nævnte  

 arealer, og 5) fastsætte maksimale bruttoetagearealer for de enkelte butikker.« 5. I § 11 indsættes som stk. 8:
»Stk. 8. Redegørelsen for den del af kommuneplanen, der  

 indeholder rammer for forsyningen med butikker, jf. stk. 5, nr. 4, skal  

 indeholde 1) en vurdering af omfanget af det eksisterende bruttoetageareal til  

 butiksformål for de enkelte byer og bydele, fordelt på hovedbutikstyper og  

 disses omsætning, 2) en vurdering af behovet for nybyggeri eller omdannelse af eksisterende  

 bebyggelse til butiksformål, 3) en angivelse af målene for detailhandelsstrukturen, herunder en  

 angivelse af, hvilket opland, der forudsættes betjent af de butikker, der kan  

 placeres inden for de udlagte arealer, 4) oplysning om, hvordan planlægningen tilgodeser målene for den kommunale  

 hovedstruktur, herunder hvordan forslaget fremmer et varieret butiksudbud i  

 de mindre og mellemstore byer, samt bymiljøet i de områder der foreslås  

 udlagt til butiksformål, og 5) en angivelse af tilgængeligheden for de forskellige trafikarter til de  

 udlagte arealer til butiksformål.« § 11. For hver kommune skal der foreligge en kommuneplan.
 Stk. 2. Kommuneplanen må ikke stride mod regionplanlægningen for  

 forhold omfattet af § 6, stk. 3 og 4, eller regler eller beslutninger efter §  

 3.
 Stk. 3. I kommuneplanen fastlægges for hele kommunen en  

 hovedstruktur og for de enkelte dele af kommunen rammer for lokalplanernes  

 indhold.
 Stk. 4. Hovedstrukturen angiver de overordnede mål for udvikling  

 og arealanvendelse i kommunen, herunder udbygning med boliger og  

 arbejdspladser, trafikbetjening, serviceforsyning og rekreative områder.
 Stk. 5. Rammerne for indholdet af lokalplaner fastsættes for de  

 enkelte dele af kommunen med hensyn til:
1) fordelingen af bebyggelsen efter art og anvendelsesformål, 2) bebyggelsesforhold, herunder rammer for bevaring af bebyggelser eller  

 bymiljøer, 3) byfornyelsen i eksisterende bysamfund, 4) forsyningen med offentlig og privat service, 5) institutioner og tekniske anlæg, herunder varmeforsyningsforhold, 6) områder til fritidsformål, 7) trafikbetjeningen, 8) overførsel af arealer til byzone eller sommerhusområder og 9) rækkefølgen for udbygning af arealer til byformål og sommerhusområder.
 Stk. 6. Kommuneplanen kan indeholde retningslinier for andre  

 forhold af betydning for arealanvendelsen og bebyggelsen i kommunen.
 Stk. 7. Kommuneplanen skal ledsages af en redegørelse for planens  

 forudsætninger, herunder den forudsatte rækkefølge for planens gennemførelse  

 samt den hidtil udførte planlægning og administration.
 6. Efter § 11 a indsættes:
»§ 11 b.
Kommunalbestyrelsen skal tilvejebringe rammer for  

 indholdet af lokalplaner for arealudlæg til butiksformål i overensstemmelse  

 med bestemmelserne i §§ 5 c og 5 d.
Stk. 2. Kommunalbestyrelsen skal i forbindelse hermed, 1) fastsætte rammer for placering af arealer til butiksformål, 2) fastsætte det maksimale bruttoetageareal for nybyggeri og omdannelse af  

 eksisterende bebyggelse til butiksformål, og 3) fastsætte maksimale bruttoetagearealer for de enkelte butikker.
Stk. 3. Fastsættelse af rammer for placering af arealer omfattet  

 af § 5 d, stk. 1, og stk. 2, nr. 4, kan kun ske inden for en afgrænsning i  

 regionplanen.« 7. I § 15 indsættes som stk. 8:
»Stk. 8. En lokalplan, der giver mulighed for etablering af  

 butikker, skal indeholde bestemmelser om det maksimale bruttoetageareal for  

 de enkelte butikker og det samlede bruttoetageareal, der kan anvendes til  

 butiksformål.« § 15. En lokalplan skal indeholde oplysninger om planens formål og  

 retsvirkninger.
 Stk. 2. I en lokalplan kan der optages bestemmelser om:
1) overførsel til byzone eller sommerhusområde af arealer, som planen  

 omfatter, 2) områdets anvendelse, herunder om at nærmere angivne arealer forbeholdes  

 til offentlige formål, 3) ejendommes størrelse og afgrænsning, 4) vej- og stiforhold og andre forhold af færdselsmæssig betydning,  

 herunder om adgangsforholdene til færdselsarealer og med henblik på  

 adskillelse af trafikarterne, 5) beliggenhed af spor- og ledningsanlæg, herunder til elforsyning, 6) bebyggelsers beliggenhed på grundene, herunder om den terrænhøjde,  

 hvori en bebyggelse skal opføres, 7) bebyggelsers omfang og udformning, herunder til regulering af  

 boligtætheden, 8) anvendelse af de enkelte bygninger, 9) udformning, anvendelse og vedligeholdelse af ubebyggede arealer,  

 herunder om terrænregulering, hegnsforhold, bevaring af beplantning og  

 beplantningsforhold i øvrigt samt belysning af veje og andre færdselsarealer, 10) bevaring af landskabstræk i forbindelse med bebyggelse af et område,  

 der inddrages til bymæssig bebyggelse eller sommerhusbebyggelse, 11) tilvejebringelse af eller tilslutning til fællesanlæg i eller uden for  

 det af planen omfattede område som betingelse for ibrugtagen af ny  

 bebyggelse, 12) foretagelse af afskærmningsforanstaltninger såsom anlæg af  

 beplantningsbælte, støjvold, mur og lignende som betingelse for ibrugtagen af  

 ny bebyggelse eller ændret anvendelse af et ubebygget areal, 13) oprettelse af grundejerforeninger for nye haveboligområder,  

 erhvervsområder eller områder for fritidsbebyggelse, herunder om medlemspligt  

 og om foreningens ret og pligt til at forestå etablering, drift og  

 vedligeholdelse af fællesarealer og fællesanlæg, 14) bevaring af eksisterende bebyggelse, således at bebyggelsen kun med  

 tilladelse fra kommunalbestyrelsen må nedrives, ombygges eller på anden måde  

 ændres, 15) friholdelse af et område for ny bebyggelse, når en bebyggelse kan  

 blive udsat for sammenstyrtning, oversvømmelse eller anden skade, der kan  

 medføre fare for brugernes liv, helbred eller ejendom, 16) ophør af gyldigheden af udtrykkeligt angivne tilstandsservitutter,  

 hvis servituttens opretholdelse vil være i strid med lokalplanens formål, og  

 hvis servitutten ikke vil bortfalde som følge af § 18, 17) sammenlægning af lejligheder i eksisterende boligbebyggelse, 18) isolering af eksisterende boligbebyggelse mod støj og 19) forbud mod større byggearbejder på eksisterende bebyggelse, således at  

 sådanne arbejder kun kan udføres med kommunalbestyrelsens tilladelse eller  

 efter krav fra en offentlig myndighed med hjemmel i lovgivningen.
 Stk. 3. I en lokalplan for et område, som overgår til byformål  

 eller til sommerhusbebyggelse, skal der optages bestemmelser til sikring af  

 de forhold, der er nævnt i stk. 2, nr. 2-4.
 Stk. 4. En lokalplan for et område, der skal forblive i landzone,  

 kan indeholde bestemmelse om, at lokalplanen erstatter de tilladelser efter §  

 35, stk. 1, som er nødvendige for lokalplanens virkeliggørelse.
 Stk. 5. Uden for landsbyer kan en lokalplan for landzonearealer,  

 der fastlægges til jordbrugsmæssig anvendelse, ikke indeholde bestemmelser  

 efter stk. 2, nr. 3, 6, 8 eller 9.
 Stk. 6. Miljøministeren kan fastsætte regler om, at der i  

 lokalplaner kan optages bestemmelser om andre forhold end nævnt i stk. 2.
Stk. 7. Miljøministeren kan i overensstemmelse med anden  

 lovgivning fastsætte regler om, at tilladelser og dispensationer, som er  

 nødvendige for en lokalplans virkeliggørelse, anses for meddelt ved  

 lokalplanens gennemførelse.
Miljøministeren kan endvidere fastsætte regler om  

 kommunalbestyrelsens adgang til at dispensere fra sådanne lokalplaner og om  

 andre myndigheders ret til at fremsætte indsigelse mod forslag til sådanne  

 lokalplaner.
 8. § 16, stk. 5, affattes:
»Stk. 5. Lokalplanforslag for anlæg, der er omfattet af § 6,  

 stk. 3, nr. 4, er undtaget fra reglerne i stk. 3, 4 og 6.« 9. I § 16 indsættes som stk. 6:
»Stk. 6. I redegørelsen til lokalplanforslag, der muliggør  

 etablering af butikker, skal der gøres rede for bebyggelsens påvirkning af  

 bymiljøet, herunder den eksisterende bebyggelse i området, friarealer og  

 trafikale forhold.« § 16. En lokalplan skal ledsages af en redegørelse for, hvorledes  

 planen forholder sig til kommuneplanen og øvrig planlægning for området.
 Stk. 2. Redegørelsen skal angive, om lokalplanens virkeliggørelse  

 er afhængig af tilladelser eller dispensationer fra andre myndigheder end  

 kommunalbestyrelsen.
Stk. 3. I redegørelsen til lokalplanforslag for bebyggelse og  

 anlæg i kystnærhedszonen skal der oplyses om den visuelle påvirkning af  

 omgivelserne, og der skal ved bygningshøjder over 8,5 m anføres en  

 begrundelse for den større højde.
Herudover skal redegørelsen omfatte  

 eventuelle andre forhold, der er væsentlige for varetagelsen af natur- og  

 friluftsmæssige interesser.
Stk. 4. I redegørelsen til lokalplanforslag for bebyggelse og  

 anlæg i de kystnære dele af byzonerne, der vil påvirke kysten visuelt, skal  

 der gøres rede for påvirkningen.
Såfremt bebyggelsen afviger væsentligt i  

 højde eller volumen fra den eksisterende bebyggelse i området, skal der gives  

 en begrundelse herfor.
 Stk. 5. Lokalplanforslag for anlæg, der er omfattet af § 6, stk.  

 3, nr. 4, er undtaget fra reglerne i stk. 3 og 4.
 10. I § 17, stk. 3, ændres »§ 29« til: »§§  

 29 eller 29 a«.
 Stk. 3. Tilladelse efter stk. 2 kan ikke meddeles, så længe en  

 indsigelse efter § 29 opretholdes eller i tilfælde, hvor miljøministeren har  

 truffet beslutning efter § 3, stk. 4.
 11. I § 27, stk. 1, 1. pkt., ændres »§§ 28, 29 og 29  

 a« til: »§§ 28, 29, 29 a og 29 b«.
§ 27. Efter udløbet af fristen efter § 24, stk. 3, kan amtsrådet  

 henholdsvis kommunalbestyrelsen vedtage forslaget endeligt, jf. dog § 3, stk.  

 4, og §§ 28, 29 og 29 a.
Hvis der rettidigt er fremsat indsigelser m.v. mod  

 et lokalplanforslag, kan vedtagelsen af lokalplanen tidligst ske 4 uger efter  

 udløbet af indsigelsesfristen.
 12. I § 28, stk. 1, 1. pkt., ændres »§§ 29 eller 29  

 a« til: »§§ 29, 29 a, eller 29 b«.
 § 28. Et planforslag kan ikke vedtages endeligt, hvis en myndighed  

 efter reglerne i §§ 29 eller 29 a har modsat sig dette skriftligt over for  

 amtsrådet henholdsvis kommunalbestyrelsen inden udløbet af fristen efter §  

 24, stk. 3, eller § 27, stk. 3. Forslaget kan herefter først vedtages, når  

 der er opnået enighed mellem parterne om de nødvendige ændringer.
 13. I § 29, stk. 3, 1. pkt., ændres »stk. 2 og § 29  

 a« til: »stk. 2, § 29 a og § 29 b«.
 14. I § 29 a, 1. pkt., ændres »§§ 5 a, stk. 1, 5 b og  

 11 a samt 16, stk. 3« til: »§ 5 a, stk. 1, § 5 b, § 11 a eller §  

 16, stk. 3«.
 15. I § 29 a indsættes som stk. 2:
»Stk. 2. Amtsrådet skal fremsætte indsigelse efter § 28 mod  

 forslag til lokalplaner, kommuneplaner og ændringer til kommuneplaner, der  

 indeholder mulighed for etablering af butikker, såfremt planforslaget er i  

 strid med bestemmelserne i §§ 5 c-d, § 11, stk. 8, § 11 b, § 15, stk. 8,  

 eller § 16, stk. 6. Pligten gælder dog ikke, hvis forholdet er af underordnet  

 betydning.« § 29 a.
Amtsrådet skal fremsætte indsigelse efter § 28 mod forslag  

 til lokalplaner, kommuneplaner og ændringer til kommuneplaner for arealer i  

 kystnærhedszonen, såfremt planforslaget er i strid med bestemmelserne i §§ 5  

 a, stk. 1, 5 b og 11 a samt 16, stk. 3. Pligten gælder dog ikke, hvis  

 forholdet er af underordnet betydning i forhold til de nationale  

 planlægningsinteresser i kystområderne, jf. § 1.
 16. Efter § 29 a indsættes:
»§ 29 b.
En regionplanmyndighed kan fremsætte indsigelse  

 efter § 28 mod en anden regionplanmyndigheds forslag til regionplaner og  

 ændringer til regionplaner, hvis regionplanmyndigheden vurderer, at forslaget  

 kan have væsentlig betydning for regionplanmyndighedens planlægning for  

 detailhandelsstrukturen, jf. § 6, stk. 3, nr. 5, og § 6 b.« § 2 Loven træder i kraft ugedagen efter bekendtgørelsen i Lovtidende.  

 Bestemmelserne i § 1, nr. 1, 6 og 7 samt i § 3 har virkning for planer, der  

 vedtages endeligt efter lovens ikrafttræden.
Bestemmelserne i § 1, nr. 2, 3  

 og 4 har virkning for regionplanlægning fra og med regionplanrevision 2001  

 samt for regionplantillæg for detailhandel, hvis amtsrådet vælger at  

 tilvejebringe regionplanretningslinier for den samlede detailhandelsstruktur  

 i amtskommunen forud for regionplanrevision 2001. Bestemmelserne i § 1, nr. 5  

 og 9, har virkning for forslag til planer, der fremsættes efter lovens  

 ikrafttræden.
§ 3 Stk. 1. Indtil der efter reglerne i lov om planlægning som ændret  

 ved denne lov er tilvejebragt regionplanretningslinier for den samlede  

 detailhandelsstruktur i amtskommunen, henholdsvis i Københavns og  

 Frederiksberg Kommuner, kan der kun tilvejebringes regionplanretningslinien  

 for detailhandelscentre, der er omfattet af § 6, stk. 3, nr. 4, jf. stk. 8, i  

 lov om planlægning, i områder, der er udlagt til centerformål inden for et  

 bykernecenter i henhold til en kommuneplan, der er endeligt vedtaget før  

 lovens ikrafttræden.
Stk. 2. Indtil der, jf. stk. 1, er tilvejebragt  

 regionplanretningslinier for den samlede detailhandelsstruktur i  

 amtskommunen, henholdsvis i Københavns og Frederiksberg Kommuner, kan der kun  

 kommune-, eller lokalplanlægges for butikker i områder, der er udlagt til  

 centerformål inden for et lokal-, bydels- eller bykernecenter i henhold til  

 en kommuneplan, der er endeligt vedtaget før lovens ikrafttræden.
Der kan dog  

 endvidere kommune- og lokalplanlægges for de arealer til butikker, der er  

 omfattet af § 5 d, stk. 2, nr. 1 - 3, som affattet i denne lov.
 Stk. 3. I region-, kommune- og lokalplanlægning efter stk. 1 og 2  

 kan der ikke planlægges for bruttoetagearealer for de enkelte butikker på  

 mere end 3.000 (m2) for dagligvarebutikker eller 1.000 (m2) for  

 udvalgsvarebutikker.
 Stk. 4. Ved en kommuneplanrevision, der gennemføres, før der er  

 tilvejebragt regionplanretningslinier for den samlede detailhandelsstruktur,  

 jf. stk. 1, kan eksisterende rammer for lokalplanlægningen uanset stk. 2  

 opretholdes i det omfang, de er grundlag for en gældende lokalplan,  

 byplanvedtægt eller reguleringsplan, der giver mulighed for etablering af  

 butikker.
§ 4 Stk. 1. Amtsrådet skal fremsætte indsigelse mod forslag til  

 lokalplaner, kommuneplaner og ændringer til kommuneplaner, der indeholder  

 mulighed for etablering af butikker, såfremt planforslaget er i strid med  

 bestemmelserne i § 3 i denne lov.
 Stk. 2. Bestemmelserne i § 17, stk. 3, § 28 og § 29, stk. 3, i lov  

 om planlægning finder tilsvarende anvendelse.
Efter 2. behandling den 15. april 1997 § 1 I lov om planlægning, jf. lovbekendtgørelse nr. 746 af 16. august 1994,  

 som ændret ved lov nr. 311 af 17. maj 1995, foretages følgende ændringer:
 1. Efter § 5 b indsættes før kapitel 3:
»Kapitel 2 b Planlægning til butiksformål § 5 c.
Planlægningen skal 1) fremme et varieret butiksudbud i mindre og mellemstore byer samt i de  

 enkelte bydele i de større byer, 2) sikre, at arealer til butiksformål udlægges, hvor der er god  

 tilgængelighed for alle trafikarter, herunder især den gående, cyklende og  

 kollektive trafik, og 3) fremme en samfundsmæssigt bæredygtig detailhandelsstruktur, hvor  

 transportafstandene i forbindelse med indkøb er begrænsede.
§ 5 d.
Arealer til butiksformål skal udlægges i den centrale del  

 af en by.
I store byer og i sammenhængende byområder i hovedstadsområdet kan  

 der udlægges arealer til butiksformål i de centrale områder af en bydel.
Stk. 2. Uden for den centrale del af en by eller bydel, jf. stk.  

 1, kan der dog udlægges 1) mindre arealer til butikker, der alene skal betjene en begrænset del af  

 en by eller en bydel, en landsby, et sommerhusområde eller lignende, 2) arealer til butikker, som alene forhandler særlig pladskrævende  

 varegrupper, der ikke kan indpasses i de centrale områder af en by eller en  

 bydel, 3) arealer til mindre butikker til salg af egne produkter i tilknytning  

 til en virksomheds produktionslokaler og 4) arealer til butiksformål, i det omfang det af hensyn til et  

 bevaringsværdigt bymiljø ikke er muligt at udlægge tilstrækkelige arealer i  

 den centrale del af byen.
§ 5 e.
Miljø- og energiministeren afgiver hvert andet år en  

 redegørelse til Folketingets Miljø- og Planlægningsudvalg.
Redegørelsen  

 belyser og vurderer udviklingen i region-, kommune- og lokalplanlægningen for  

 detailhandelsstrukturen på baggrund af bestemmelserne i §§ 1, 5 c og 5 d.
§ 5 f.
Beregning af bruttoetagearealet til butiksformål sker efter  

 bygningsreglementets bestemmelser om beregning af bebyggelsens etageareal,  

 idet dog den del af kælderen, hvor det omgivende terræn ligger mindre end  

 1,25 m under loftet i kælderen, medregnes.« 2. § 6, stk. 3, nr. 5, affattes således:
 »5) den samlede detailhandelsstruktur, jf. § 6 b,».
 3. I § 6 indsættes som stk. 9:
»Stk. 9. Redegørelsen for den del af regionplanen, der  

 indeholder retningslinjer for detailhandelsstrukturen, skal indeholde 1) en vurdering af omfanget af det eksisterende bruttoetageareal til  

 butiksformål for de enkelte byer og bydele fordelt på hovedbutikstyper og  

 disses omsætning, 2) en vurdering af behovet for nybyggeri eller omdannelse af eksisterende  

 bebyggelse til butiksformål, 3) en angivelse af målene for detailhandelsstrukturen, herunder hvilket  

 opland der forudsættes betjent af de butikker, der kan placeres inden for de  

 afgrænsede arealer, 4) oplysning om, hvordan forslaget fremmer et varieret butiksudbud i de  

 mindre og mellemstore byer, 5) oplysning om, hvordan forslaget fremmer et varieret butiksudbud i den  

 centrale del af de enkelte byer eller bydele, herunder forudsætningerne for  

 afgrænsningen af den centrale del af de enkelte byer eller bydele og for  

 eventuelle fravigelser fra bestemmelsen i § 5 d, stk. 1, 6) en angivelse af tilgængeligheden for de forskellige trafikarter til de  

 udlagte arealer til butiksformål og 7) oplysning om de særlige planlægningsmæssige begrundelser for  

 fastsættelse af eventuelle butiksstørrelser på mere end 3.000 m2  

 bruttoetageareal for dagligvarebutikker eller 1.000 m2 bruttoetageareal for  

 udvalgsvarebutikker.« 4. Efter § 6 a indsættes:
»§ 6 b.
Regionplanmyndigheden skal tilvejebringe  

 regionplanretningslinjer for arealudlæg til butiksformål i overensstemmelse  

 med bestemmelserne i §§ 5 c og 5 d.
Stk. 2. Regionplanmyndigheden skal i forbindelse hermed 1) afgrænse den centrale del af de enkelte byer eller bydele, hvori der  

 kan udlægges arealer til butiksformål, 2) fastsætte retningslinjer for placering af de i § 5 d, stk. 2, nr. 1-3,  

 nævnte arealer til butiksformål, 3) afgrænse beliggenheden for de i § 5 d, stk. 2, nr. 4, nævnte arealer  

 til butiksformål, 4) fastsætte det maksimale bruttoetageareal for nybyggeri og omdannelse af  

 eksisterende byggeri til butiksformål for hvert af de ovenfor nævnte arealer  

 og 5) fastsætte maksimale bruttoetagearealer for de enkelte butikker.« 5. I § 11 indsættes som stk. 8:
»Stk. 8. Redegørelsen for den del af kommuneplanen, der indeholder  

 rammer for forsyningen med butikker, jf. stk. 5, nr. 4, skal indeholde 1) en vurdering af omfanget af det eksisterende bruttoetageareal til  

 butiksformål for de enkelte byer og bydele fordelt på hovedbutikstyper og  

 disses omsætning, 2) en vurdering af behovet for nybyggeri eller omdannelse af eksisterende  

 bebyggelse til butiksformål, 3) en angivelse af målene for detailhandelsstrukturen, herunder en  

 angivelse af, hvilket opland der forudsættes betjent af de butikker, der kan  

 placeres inden for de udlagte arealer, 4) oplysning om, hvordan planlægningen tilgodeser målene for den kommunale  

 hovedstruktur, herunder hvordan forslaget fremmer et varieret butiksudbud i  

 de mindre og mellemstore byer, samt bymiljøet i de områder, der foreslås  

 udlagt til butiksformål, 5) en angivelse af tilgængeligheden for de forskellige trafikarter til de  

 udlagte arealer til butiksformål og 6) oplysning om de særlige planlægningsmæssige begrundelser for  

 fastsættelse af eventuelle butiksstørrelser på mere end 3.000 m2  

 bruttoetageareal for dagligvarebutikker eller 1.000 m2 bruttoetageareal for  

 udvalgsvarebutikker.« 6. Efter § 11 a indsættes:
»§ 11 b.
Kommunalbestyrelsen skal tilvejebringe rammer for  

 indholdet af lokalplaner for arealudlæg til butiksformål i overensstemmelse  

 med bestemmelserne i §§ 5 c og 5 d.
Stk. 2. Kommunalbestyrelsen skal i forbindelse hermed 1) fastsætte rammer for placering af arealer til butiksformål, 2) fastsætte det maksimale bruttoetageareal for nybyggeri og omdannelse af  

 eksisterende bebyggelse til butiksformål og 3) fastsætte maksimale bruttoetagearealer for de enkelte butikker.
Stk. 3. Fastsættelse af rammer for placering af arealer omfattet  

 af § 5 d, stk. 1 og stk. 2, nr. 4, kan kun ske inden for en afgrænsning i  

 regionplanen.« 7. I § 15 indsættes som stk. 8:
»Stk. 8. En lokalplan, der giver mulighed for etablering af butikker,  

 skal indeholde bestemmelser om det maksimale bruttoetageareal for de enkelte  

 butikker og det samlede bruttoetageareal, der kan anvendes til  

 butiksformål.« 8. § 16, stk. 5, affattes således:
»Stk. 5. Lokalplanforslag for anlæg, der er omfattet af § 6,  

 stk. 3, nr. 4, er undtaget fra reglerne i stk. 3, 4 og 6.« 9. I § 16 indsættes som stk. 6:
»Stk. 6. I redegørelsen til lokalplanforslag, der muliggør etablering  

 af butikker, skal der gøres rede for bebyggelsens påvirkning af bymiljøet,  

 herunder den eksisterende bebyggelse i området, friarealer og trafikale  

 forhold.« 10. I § 17, stk. 3, ændres »§ 29« til: »§§  

 29 eller 29 a«.
 11. I § 27, stk. 1, 1. pkt., ændres »§§ 28, 29 og 29  

 a« til: »§§ 28, 29, 29 a og 29 b«.
 12. I § 28, stk. 1, 1. pkt., ændres »§§ 29 eller 29  

 a« til: »§§ 29, 29 a, eller 29 b«.
 13. I § 29, stk. 3, 1. pkt., ændres »stk. 2 og § 29  

 a« til: »stk. 2, § 29 a og § 29 b«.
 14. I § 29 a, 1. pkt., ændres »§§ 5 a, stk. 1, 5 b og  

 11 a samt 16, stk. 3« til: »§ 5 a, stk. 1, § 5 b, § 11 a eller §  

 16, stk. 3«.
 15. I § 29 a indsættes som stk. 2:
»Stk. 2. Amtsrådet skal fremsætte indsigelse efter § 28 mod forslag  

 til lokalplaner, kommuneplaner og ændringer til kommuneplaner, der indeholder  

 mulighed for etablering af butikker, såfremt planforslaget er i strid med  

 bestemmelserne i § 5 c, § 5 d, § 11, stk. 8, § 11 b, § 15, stk. 8, eller §  

 16, stk. 6. Pligten gælder dog ikke, hvis forholdet er af underordnet  

 betydning.« 16. Efter § 29 a indsættes:
»§ 29 b.
En regionplanmyndighed kan fremsætte indsigelse  

 efter § 28 mod en anden regionplanmyndigheds forslag til regionplaner og  

 ændringer til regionplaner, hvis regionplanmyndigheden vurderer, at forslaget  

 kan have væsentlig betydning for regionplanmyndighedens planlægning for  

 detailhandelsstrukturen, jf. § 6, stk. 3, nr. 5, og § 6 b.« § 2 Loven træder i kraft ugedagen efter bekendtgørelsen i Lovtidende.  

 Bestemmelserne i § 1, nr. 1, 6 og 7, samt i § 3 har virkning for planer, der  

 vedtages endeligt efter lovens ikrafttræden.
Bestemmelserne i § 1, nr. 2, 3  

 og 4, har virkning for regionplanlægning fra og med regionplanrevision 2001  

 samt for regionplantillæg for detailhandel, hvis amtsrådet vælger at  

 tilvejebringe regionplanretningslinjer for den samlede detailhandelsstruktur  

 i amtskommunen forud for regionplanrevision 2001. Bestemmelserne i § 1, nr. 5  

 og 9, har virkning for forslag til planer, der fremsættes efter lovens  

 ikrafttræden.
§ 3 Stk. 1. Indtil der efter reglerne i lov om planlægning som ændret  

 ved denne lov er tilvejebragt regionplanretningslinjer for den samlede  

 detailhandelsstruktur i amtskommunen henholdsvis i Københavns og  

 Frederiksberg Kommuner kan der kun tilvejebringes regionplanretningslinjer  

 for detailhandelscentre, der er omfattet af § 6, stk. 3, nr. 4, jf. stk. 8, i  

 lov om planlægning, i områder, der er udlagt til centerformål inden for et  

 bykernecenter i henhold til en kommuneplan, der er endeligt vedtaget før  

 lovens ikrafttræden.
Stk. 2. Indtil der, jf. stk. 1, er tilvejebragt  

 regionplanretningslinjer for den samlede detailhandelsstruktur i amtskommunen  

 henholdsvis i Københavns og Frederiksberg Kommuner, kan der kun kommune-  

 eller lokalplanlægges for butikker i områder, der er udlagt til centerformål  

 inden for et lokal-, bydels- eller bykernecenter i henhold til en  

 kommuneplan, der er endeligt vedtaget før lovens ikrafttræden.
Der kan dog  

 endvidere kommune- og lokalplanlægges for de arealer til butikker, der er  

 omfattet af § 5 d, stk. 2, nr. 1-3, som affattet i denne lov.
 Stk. 3. I region-, kommune- og lokalplanlægning efter stk. 1 og 2  

 kan der ikke planlægges for bruttoetagearealer for de enkelte butikker på  

 mere end 3.000 m2 for dagligvarebutikker eller 1.000 m2 for  

 udvalgsvarebutikker.
 Stk. 4. Ved en kommuneplanrevision, der gennemføres, før der er  

 tilvejebragt regionplanretningslinjer for den samlede detailhandelsstruktur,  

 jf. stk. 1, kan eksisterende rammer for lokalplanlægningen uanset stk. 2  

 opretholdes, i det omfang de er grundlag for en gældende lokalplan,  

 byplanvedtægt eller reguleringsplan, der giver mulighed for etablering af  

 butikker.
§ 4 Stk. 1. Amtsrådet skal fremsætte indsigelse mod forslag til  

 lokalplaner, kommuneplaner og ændringer til kommuneplaner, der indeholder  

 mulighed for etablering af butikker, såfremt planforslaget er i strid med  

 bestemmelserne i § 3 i denne lov.
 Stk. 2. Bestemmelserne i § 17, stk. 3, § 28 og § 29, stk. 3, i lov  

 om planlægning finder tilsvarende anvendelse.
