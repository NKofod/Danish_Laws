Beretning afgivet af Det Udenrigspolitiske  

 Nævn den 13. marts 2000 Beretning om Det Udenrigspolitiske Nævns inddragelse  

 i forbindelse med beslutninger af større udenrigspolitisk  

 rækkevidde (afgivet på baggrund af regeringens håndtering  

 af sagen om sanktionerne mod Østrig) Det Udenrigspolitiske Nævn har i  4 møder i  

 tidsrummet den 1. 24. februar 2000 med statsministeren og udenrigsministeren  

 drøftet den af 14 EU-stats- og regeringschefer vedtagne fælles  

 reaktion af 31. januar 2000 i tilfælde af dannelsen af en  

 østrigsk regering med deltagelse af partiet FPÖ (erklæring  

 fra det portugisiske EU-formandskab er optrykt som bilag 1). Endvidere er  

 situationen i Østrig efter dannelsen af regeringen mellem ÖVP og  

 FPÖ blevet drøftet.
 Nævnet har som led i behandlingen af sagen stillet  

 skriftlige spørgsmål til statsministeren og udenrigsministeren,  

 som disse har besvaret dels skriftligt (bilag 2) og dels mundtligt på  

 mødet den 24. februar 2000.
Nævnet har endvidere ønsket udarbejdet en  

 redegørelse fra Folketingets administration om grundlovens og  

 nævnslovens bestemmelser om inddragelse af Folketinget og Det  

 Udenrigspolitiske Nævn i forbindelse med regeringens udenrigspolitiske  

 beslutninger.
I samme forbindelse har man ønsket redegørelse  

 for, hvorledes disse bestemmelser eksempelvis forholder sig til den af  

 regeringen fulgte fremgangsmåde i den foreliggende sag.
Lov- og  

 Parlamentssekretariatets notat af 23. februar 2000 herom er medtaget som  

 bilag 3.
På vegne af 14 EU-stats- og regeringschefer udsendte  

 den portugisiske premierminister den 31. januar 2000 en erklæring om en  

 fælles reaktion mod Østrig i tilfælde af dannelse af en  

 østrigsk regering med deltagelse af partiet FPÖ.
For så  

 vidt angår det faktiske sagsforløb og herunder inddragelsen af  

 Nævnet, kan der på baggrund af de oplysninger, Det  

 Udenrigspolitiske Nævn har modtaget fra statsministeren, oplyses  

 følgende:
Der henvises endvidere til statsministerens skriftlige  

 besvarelser af spørgsmål 3-17 stillet af Det Udenrigspolitiske  

 Nævn (bilag 2) samt statsministerens besvarelser af  

 spørgsmål henholdsvis onsdag den 9. og onsdag den 23. februar  

 2000 i Folketingets spørgetid, jf.
Folketingets Forhandlinger,  

 folketingsåret 1999-2000, side 4057 4089 og 4398 4415.
 Det skal i den forbindelse bemærkes, at  

 statsministeren ikke har været indstillet på at lade  

 repræsentanter for Det Udenrigspolitiske Nævn gennemgå  

 samtlige journalakter i sagen, jf. besvarelse af spørgsmål 9  

 (bilag 2).
a.
De relevante bestemmelser i grundloven og  

 nævnsloven Som det fremgår af grundlovens § 19, stk. 1, er  

 udgangspunktet, at kongen (dvs. regeringen) »handler på rigets vegne i mellemfolkelige  

 anliggender«.
Det Udenrigspolitiske  

 Nævns funktioner er fastlagt i grundlovens § 19, stk. 3, som lyder:
» Disse nærmere regler er fastsat i lov nr. 54 af 5.  

 marts 1954 om Det Udenrigspolitiske Nævn.
 Af nævnslovens § 2 fremgår  

 følgende:
For rådføringssagernes vedkommende  

 fremgår det af grundlovens § 19, stk. 3, at rådføringen  

 skal ske, før regeringen træffer beslutning i sagen.
For de to  

 øvrige sagstyper er der ikke angivet nogen tidsfrist, og  

 drøftelse henholdsvis orientering, jf. formuleringen »modtager oplysninger« i  

 nævnsloven, sker i praksis i visse tilfælde før og i andre  

 tilfælde efter, at regeringen har truffet beslutning i sagen.
 Indstilling:
 Det kan ikke udelukkes, at der blandt Det  

 Udenrigspolitiske Nævns medlemmer kan opstå tvivl om, hvorvidt en  

 konkret sag forelægges Nævnet med henblik på  

 rådføring.
 På den baggrund ønsker Det Udenrigspolitiske  

 Nævn, at regeringen fremover bestræber sig på at  

 klargøre sagens stade og karakter, idet det bemærkes, at der  

 normalt er en glidende overgang mellem de forskellige aspekter af regeringens  

 inddragelse af Nævnet i udenrigsanliggender.
Et mindretal (Socialdemokratiets og Det Radikale Venstres  

 medlemmer af Nævnet) tilkendegiver, at regeringen har oplyst, at den  

 for sin part er indstillet herpå, hvor det er praktisk muligt.
Det skal  

 samtidig konstateres, at regeringen har ansvaret for at føre landets  

 udenrigspolitik i henhold til grundlovens § 19. Regeringen skal ikke have  

 mandat fra Det Udenrigspolitiske Nævn i udenrigspolitiske sager.
b.
Tidsfaktoren i rådføringssager I Lov- og Parlamentssekretariatets notat af 23. februar  

 2000 (bilag 3) er det anført, at spørgsmålet om  

 tidspunktet for forelæggelse for Det Udenrigspolitiske Nævn blev  

 taget op under 2. behandling af nævnsloven, hvor ordføreren for  

 udvalget, Alsing Andersen (S), udtalte: »  

 .På linie med udtalelser, der blev fremsat ved første  

 behandling, er udvalget imidlertid enigt om, at regeringen under fuldt  

 parlamentarisk ansvar ikke kan være afskåret fra at træffe  

 nødvendige beslutninger, når der foreligger en afgørende  

 faktisk hindring for en rettidig drøftelse af sagen i Nævnet.  

« Som det fremgår af Alsing Andersens udtalelse, skal  

 der foreligge en afgørende faktisk hindring for rettidig  

 drøftelse i Nævnet, hvis den forudgående  

 rådgivningsret vedrørende »nødvendige beslutninger«, som er omfattet af grundlovens § 19, stk. 3 - under  

 fuldt parlamentarisk ansvar - skal kunne tilsidesættes.  

 Spørgsmålet er derfor, i hvilke tilfælde man vil kunne  

 sige, at der er tale om en sådan hindring.
I den forbindelse skal man  

 være opmærksom på, at væbnet angreb på riget er  

 omfattet af grundlovens § 19, stk. 2. Ligeledes bemærkes, at det  

 tidligere har vist sig muligt at indkalde Det Udenrigspolitiske Nævn  

 med meget kort varsel.
Det er Nævnets skøn, at man vil kunne  

 samles med kort varsel.
Selve indkaldelsen vil kunne foretages i løbet  

 af ca.1 time.
 Indstilling:
 Der er enighed mellem regering og alle partier i Det  

 Udenrigspolitiske Nævn om, at denne sag var af en sådan karakter,  

 at der forelå en beslutning af større udenrigspolitisk  

 rækkevidde, jf. også statsministerens udtalelse under  

 spørgetiden i Folketinget den 9. februar 2000 i forbindelse med  

 besvarelsen af spørgsmål S 1398 (bilag 5).
 Det Udenrigspolitiske Nævn finder på  

 den baggrund, at regeringen helt klart burde have rådført sig  

 med Nævnet forud for beslutningen.
 Nævnet henstiller derfor til regeringen, at den  

 forud for fremtidige beslutninger af denne art rådfører sig med  

 Nævnet.
Et flertal (Det Udenrigspolitiske Nævns  

 medlemmer med undtagelse af Dansk Folkepartis og Enhedslistens medlemmer) er  

 opmærksom på, at der dog kan foreligge situationer, hvor behovet  

 for at træffe en beslutning er så påtrængende, at det  

 af tidsmæssige grunde ikke er muligt at indkalde det, inden beslutning  

 træffes.
Der henvises her til udtalelserne fra Alsing Andersen (S), jf.  

 Lov- og Parlamentssekretariatets notat af 23. februar 2000 (bilag 3).
 Et mindretal (Dansk Folkepartis medlem af Det  

 Udenrigspolitiske Nævn) finder det betænkeligt, at flertallet i  

 sin indstilling tillægger Alsing Andersens udtalelser stor vægt,  

 idet grundloven ikke opererer med undtagelser fra § 19, stk. 3 s pligt for  

 regeringen til at rådføre sig med Det Udenrigspolitiske  

 Nævn i sager af større udenrigspolitisk rækkevidde.
 Mindretallet finder endvidere, at denne sag er af en  

 sådan karakter, at der forelå en beslutning af større  

 udenrigspolitisk rækkevidde, hvilket også burde have stået  

 klart for statsministeren søndag den 30. januar 2000 i forbindelse med  

 samtalen med den portugisiske premierminister Guterres.
 Mindretallet ønsker i forhold til afsnit 2 i  

 beretningen at understrege, at det var EU s formandskab (Portugal), som  

 på vegne af 14 stats- og regeringschefer den 31. januar 2000 udsendte  

 en erklæring om aktionen over for Østrig.
 Mindretallet mener herudover, at det burde fremgå  

 klart af beretningen, at alle partier i Folketinget skulle have været  

 orienteret om beslutningen af statsministeren mandag den 31. januar 2000 og  

 ikke kun   som det skete   en kreds af partiledere.
Et andet mindretal (Enhedhedslistens medlem af Det  

 Udenrigspolitiske Nævn) finder det betænkeligt at lægge  

 vægt på Alsing Andersens udtalelser, idet det klare udgangspunkt  

 må være, at grundloven ikke åbner mulighed for  

 undtagelsessituationer.
Mindretallet finder det acceptabelt, at der i  

 hastende situationer gøres brug af et venteforbehold (parlamentarisk  

 forbehold). Derimod vil det være helt uacceptabelt, hvis regeringen i  

 hastende situationer alene kontakter nogle partier, således som det  

 skete mandag den 31. januar 2000.
Mindretallet finder endvidere, at Danmark bør  

 arbejde for, at der ikke fremover træffes beslutninger på den  

 måde, som statsministrene benyttede den 31. januar 2000.  

 EU-formandskabet bør ikke bruges i forbindelse med vedtagelser af  

 mellemstatslige beslutninger uden for EU-traktatens rammer.
Enten må  

 man bruge de fremgangsmåder, som fremgår af traktaten, eller  

 også bør der anvendes et mellemstatsligt samarbejde uden brug af  

 EU-institutionerne (som f.eks. formandskabet)   og i begge tilfælde med  

 fuld respekt for de nationale beslutningsprocedurer.
På Nævnets vegne  

 Helle Degn  

 formand Bilag 1 Erklæring fra det portugisiske EU-formandskab  

 på vegne af de 14 medlemslande STATEMENT FROM THE PORTUGUESE PRESIDENCY OF THE EUROPEAN  

 UNION ON BEHALF OF XIV MEMBER STATES Today, Monday 31 January, the Portuguese Prime Minister informed both the  

 President and the Chancellor of Austria and the Portuguese Minister of  

 Foreign Affairs notified his Austrian counterpart of the following joint  

 reaction agreed by the Heads of State and Government of XIV Member States  

 of the European Union in case it is formed in Austria a Government  

 integrating the FPÖ.
 Governments of XIV Member States will not promote or accept any bilateral  

 official contacts at political level with an Austrian Government integrating  

 the FPÖ; there will be no support in favor of Austrian candidates  

 seeking positions in international organizations; Austrian Ambassadors in EU  

 capitals will only be received at a technical level.
 The Portuguese Prime Minister and the Minister of Foreign Affairs have  

  already informed the Austrian authorities that there would be no business  

 as usual in the bilateral relations with a Government integrating the  

 FPÖ.
Lisbon, 31 January 2000 UOFFICIEL OVERSÆTTELSE ERKLÆRING FRA DET PORTUGISISKE EU-FORMANDSKAB PÅ VEGNE AF DE 14 MEDLEMSLANDE I dag, mandag d. 31. januar, underrettede den portugisiske statsminister  

 Østrigs præsident og kansler, ligesom den portugisiske  

 udenrigsminister underrettede sin østrigske modpart, om  

 indgåelse af en aftale mellem de 14 EU-medlemslandes statsoverhoveder  

 og regeringer om en fælles reaktion i tilfælde af, at FPÖ  

 indgår i den østrigske regering.
De 14 medlemslandes regeringer hverken støtter eller godkender  

 bilaterale officielle kontakter på politisk niveau med en  

 østrigsk regering, hvori FPÖ indgår.
Man vil ikke  

 støtte østrigske kandidater, som søger stillinger i  

 internationale organisationer, og Østrigs ambassadører i  

 EU-hovedstæderne vil kun blive modtaget på teknisk niveau.
 Portugals statsminister og udenrigsminister har allerede underrettet de  

 østrigske myndigheder om, at der ikke vil være nogen normal  

 forretningsgang i forbindelse med bilaterale relationer til en regering,  

 hvori FPÖ indgår.
Lissabon d. 31. januar 2000 Bilag 2 Statsministerens besvarelse af spørgsmål 3-11  

 og 13-17 samt udenrigsministerens besvarelse af spørgsmål 12 Spørgsmål nr. 3:
 Ministeren bedes   med angivelse af dato og klokkeslæt   oplyse,  

 hvornår Udenrigsministeriet fik kendskab til de dokumenter, der er  

 vedhæftet statsministerens Redegørelse for »svipser « af 10. februar  

 2000.
 Svar:
Udenrigsministeriet har oplyst, at selve pressemeddelelsen fra Portugals  

 premierminister Guterres kom til Udenrigsministeriets kendskab den 28. januar  

 2000. Pressemeddelelsen blev indsendt til Udenrigsministeriet direkte fra den  

 danske ambassade i Lissabon.
Indsendelsen er tidsmarkeret til kl. 15:12.
 Telefaxen af 28. januar 2000 fra den portugisiske premierministers kontor  

 med bilag modtog Udenrigsministeriet i forbindelse med  

 Nævnsmødet den 10. februar 2000.
 Spørgsmål nr. 4:
 Ministeren bedes oplyse, hvilke dokumenter, herunder notater og  

 telefoniske informationer, der i tiden indtil den 11. februar 2000  er  

 tilgået Udenrigsministeriet fra Statsministeriet vedr.  

 Østrig-spørgsmålet.
 Svar:
 Der er udarbejdet en skriftlig oversigt.
Skriftlig oversigt til brug for besvarelse af  

 spørgsmål 4 Akter:
 mandag den 31. januar 2000:  

 Fax: De 14 stats- og regeringschefers beslutning modtaget fra det  

 portugisiske statsministerium den 31.1.  

 Fax: Formandskabets udtalelse af 31.1, modtaget samme dag, med henblik  

 på oversendelse til Det Udenrigspolitiske Nævn.
 tirsdag den 1. februar 2000:  

 Bragt: Udkast til talepunkt vedrørende møde i Det  

 Udenrigspolitiske Nævn den 1.2.
 onsdag den 2. februar 2000:
 E-post med anmodning om oversendelse af statsministerens pressemeddelelse  

 af 2.2. til Det Udenrigspolitiske Nævn.
 torsdag den 3. februar 2000:
 E-post (til ambassaden i Wien) vedhæftet statsministerens  

 pressemeddelelse af 2.2.
 fredag den 4. februar 2000:  

 Fax: Spørgsmål S 1393-1402.
 mandag den 7. februar 2000:  

 Fax: Fax af 5.2 fra det portugisiske statsministerium vedrørende  

 bemærkninger fra Frankrig.   

 Fax: Brev til statsministeren fra den østrigske præsident til  

 orientering.  

 Fax: Anmodning vedrørende spørgsmål S 1393-1402.
 tirsdag den 8. februar 2000  

 Secfax: Udkast til talepunkt vedrørende møde i Det  

 Udenrigspolitiske Nævn den 8.2.
 torsdag den 10. februar 2000:  

 Omdelt på møde i Det Udenrigspolitiske Nævn:  

 Redegørelse for »svipser«.
 fredag den 11. februar 2000:  

 Fax: Anmodning vedrørende spørgsmål S 1424.
 Fax: Henvendelse fra European Jews Congress af 8.2. til orientering.
 onsdag den 16. februar 2000:
Fax: Anmodning vedrørende spørgsmål S 1538 Brev: Henvendelse fra European Jews Congress af 8.2. til orientering.
 I tillæg til de akter, som har kunnet verificeres, findes der en del  

 e-post med ukommenterede presseklip.
 Telefon:
 Der har i den anførte periode været løbende  

 telefoniske kontakter mellem Statsministeriet og Udenrigsministeriet.
 Fredag den 28. januar 2000 og lørdag den 29. januar 2000 var der  

 kontakt om fremskaffelse af premierminister Guterres  pressemeddelelse af 28.  

 januar 2000. Næste kontakt var søndag den 30. januar 2000 sent  

 aften, da Statsministeriet gennem Udenrigsministeriets vagthavende  

 søgte at etablere kontakt til udenrigsministeren før  

 statsministerens samtale med premierminister Guterres.
 Fra mandag den 31. januar 2000 har der været regelmæssig  

 telefonisk kontakt mellem Statsministeriet og Udenrigsministeriet.
 Spørgsmål nr. 5:
Kan ministeren bekræfte de i B.T. fra den 12. februar 2000 fremkomne  

 oplysninger om, at initiativet til at indkalde Det Udenrigspolitiske  

 Nævn til mødet den 10. februar 2000 er taget af  

 udenrigsministeren eller Udenrigsministeriets embedsmænd? Svar:
Nej.
Indkaldelse af Nævnet drøftes sædvanligvis mellem  

 de berørte ministre eller ministerier.
En sådan drøftelse  

 fandt også sted i dette tilfælde.
Jeg traf beslutning om, at Nævnet skulle orienteres om faxmaterialet  

 umiddelbart efter, at jeg onsdag den 9. februar 2000 var blevet orienteret om  

 dets eksistens.
Efter drøftelse med udenrigsministeren besluttede jeg,  

 at det mest hensigtsmæssigt kunne ske i et nævnsmøde kl.  

 13.00 den følgende dag.
 Spørgsmål nr. 6:
 Ministeren bedes oplyse, hvilke funktioner de personer i Statsministeriet  

 har, hvis forkortelser er anført i øverste højre  

 hjørne på fax af 28. januar 2000 fra José de Freitas  

 Ferraz.
 Svar:
 Der er tale om medarbejdere i Statsministeriets område I, der  

 arbejder med opgaver vedr. det europæiske samarbejde og andre udenrigs-  

 og forsvarspolitiske spørgsmål.
 Spørgsmål nr. 7:
 Ministeren bedes oplyse, hvornår henholdsvis Statsministeriets  

 departementschef og diplomatiske rådgiver blev gjort bekendt med  

 samtlige de dokumenter, der er vedhæftet statsministerens  

 Redegørelse for  »svipser« af 10. februar 2000, og af hvem, hvornår og  

 på hvis initiativ disse dokumenter blev arkiveret.
 Svar:
 Departementsråden modtog faxen mandag morgen den 31. januar.  

 Departementschefen blev gjort bekendt med dokumentet onsdag den 9. februar om  

 formiddagen.
Det er for mig oplyst, at skønnet i den konkrete situation var, at  

 dokumentet kunne lægges til side, da det operative indhold i den  

 portugisiske fax var overhalet af begivenhederne i weekenden.
Alene den  

 portugisiske premierministers »Note to the  

 Press«   skønnedes relevant.
 Spørgsmål nr. 8:
Kan ministeren bekræfte, at den belgiske premierminister, Guy  

 Verhofstadt, deltog i mødet i Davos i weekenden 29.-30. januar 2000,  

 og at statsministeren talte med Verhofstadt? Svar:
Davos  årlige »World Economic Forum«  har gennem årene udviklet sig til en  ganske  

 omfattende samling.
I Davos-mødet i år deltog omkring 19  

 præsidenter, 10 statsministre, 20 finansministre og 16 udenrigsministre  

 samt 6 vicepræsidenter og vicestatsministre.
Hertil kom 40-50 andre  

 ministre.
Derfor er der rig lejlighed til at »hilse  

 på« og udveksle bemærkninger med  

 ganske mange kolleger fra hele verden.
Det er en selvstændig, nyttig  

 mulighed ved Davos-møderne, som jeg selvsagt gerne gør brug af  

   i Danmarks interesse.
 I år afholdtes lørdag aften den 29. januar et  

 middagsarrangement med dertil knyttet reception, hvori adskillige hundrede  

 ministre og internationale erhvervsfolk deltog   i et noget støjfyldt  

 lokale.
Jeg har i den forgangne uge taget kontakt til min kollega i Belgien for at  

 få afklaret den usikkerhed, der har været om, hvorvidt jeg havde  

 set den belgiske premierminister i Davos.
Under samtalen fik vi  

 bekræftet hinanden i, at der ikke blev afholdt et møde mellem  

 den belgiske premierminister og mig.
Vi havde derimod tilfældigvis  

 lejlighed til ganske kort at hilse på hinanden før middagen om  

 aftenen den 29. januar  2000.
Den bekymrende udvikling i Østrig blev kort berørt.
Der var  

 ikke tale om forhandlinger.
Der var heller ikke en diskussion eller  

 drøftelse af indhold af en eventuel fælles erklæring eller  

 sanktioner.
Samtalen varede et par minutter.
Guy Verhofstadt har herudover  

 den erindring, at han nævnte sit brev til premierminister Guterres.
Det  

 har jeg ingen erindring om.
En kortfattet erklæring om vores kontakt i Davos blev også  

 drøftet.
Men vi afstod herfra, idet der som nævnt på et  

 enkelt punkt   det belgiske brev   ikke var den samme erindring.
 Spørgsmål nr. 9:
Vil ministeren give Det Udenrigspolitiske Nævn lejlighed til at se  

 samtlige originaldokumenter, der er journaliseret i Statsministeriets sag nr.  

 5410-46? Svar:
 Jeg er som altid rede til at svare på spørgsmål fra  

 Nævnet.
 Jeg vil derimod ikke være indstillet på at lade Nævnet  

 gennemgå samtlige akter i sag nr. 5410-46. Det ville jo få  

 karakter af en undersøgelse.
 Undersøgelser af den karakter bør gennemføres efter  

 de regler, Folketinget selv har vedtaget, som også sikrer, at  

 undersøgelsen kan ske under retssikkerhedsmæssigt betryggende  

 former.
Jeg ser intet behov for gennemførelse af en undersøgelse i  

 det konkrete tilfælde.
Der er intet belæg herfor.
Det ville  

 være helt ude af proportioner.
Hændelsesforløbet er efter  

 min opfattelse fuldt og helt beskrevet.
 Spørgsmål nr. 10:
Var Statsministeriet telefonisk eller på anden måde på  

 forhånd orienteret om, at de dokumenter, der er vedhæftet  

 statsministerens Redegørelse for »svipser« af 10. februar  

 2000, ville blive fremsendt? Svar:
Nej.
Der blev ikke på forhånd orienteret om, at de  

 pågældende dokumenter ville blive fremsendt.
 Spørgsmål nr. 11:
 Ministeren bedes oplyse, hvornår henholdsvis Statsministeriet og  

 statsministeren første gang mundtligt/skriftligt blev orienteret om  

 den senere gennemførte aktion mod Østrig.
 Svar:
Statsministeriet blev orienteret mundtligt om aktionen søndag  

 aften, den 30 januar.
Mandag den 31. januar om morgenen modtog  

 Statsministeriet beslutningen på skrift fra det portugisiske  

 Statsministerium.
Jeg drøftede mundtligt med premierminister António Guterres  

 aktionen fra de 14 lande søndag aften.
Det var første gang,  

 António Guterres havde lejlighed til at drøfte aktionen med  

 mig.
Beslutningen på skrift blev herefter fremsendt mandag formiddag.
 Det kan i øvrigt oplyses, at man fra portugisisk side den 14.  

 februar 2000 har bekræftet, at det til Danmark fremsendte materiale pr.  

 fax fredag aften den 28. februar 2000 var fremsendt til de andre lande i  

 kredsen på samme tidspunkt.
 Man havde ikke i det portugisiske statsministerium modtaget svar fra nogen  

 af de 14, idet man var inde i en ny fase, da Portugals statsminister Antonio  

 Guterres besluttede at tage personlig kontakt til kollegerne i løbet  

 af weekenden den 29. og 30. januar 2000 om en fælles reaktion over for  

 udviklingen i Østrig.
 Endelig vedlægges for god ordens skyld et brev af 18. februar 2000  

 fra premierminister Guterres til mig, som bekræfter ovenstående  

 hændelsesforløb (optrykt som underbilag 1).
Underbilag 1 Brev fra den portugisiske premierminister Guterres til  

 statsminister Poul Nyrup Rasmussen Lisbon, 18th February 2000 Dear Poul I would like to confirm that we had a verbal understanding from you on  

 Sunday, late in the evening, on the position of the fourteen member  

 countries.
It was the first time I managed to contact you for that  

 purpose.
 The decision in written form was transmitted to you on Monday, January  

 31th, and forwarded to the Austrian authorities at 01.00 pm CET.
Friendly yours António Guterres His Excellency The Prime Minister of the Kingdom of Denmark Mr.
Poul Nyrup Rasmussen UOFFICIEL OVERSÆTTELSE Lissabon d. 18. februar 2000 Kære Poul Jeg bekræfter hermed, at vi sent søndag aften mundtligt  

 modtog din forståelse for de 14 medlemslandes standpunkt.
Det var  

 første gang, at jeg havde mulighed for at kontakte dig med henblik  

 herpå.
 Beslutningen blev sendt til dig skriftligt mandag d. 31. januar og  

 fremsendt til de østrigske myndigheder kl. 13.00.
Med venlig hilsen António Guterres Spørgsmål nr. 13:
 Kan statsministeren bekræfte, at han i forbindelse med  

 Holocaustkonferencen i Stockholm den 26.-27. januar 2000 deltog i samtaler om  

 den politiske situation i Østrig og om eventuelle reaktioner over for  

 Østrig.
 Svar:
 Som jeg allerede redegjorde for under mødet i Det Udenrigspolitiske  

 Nævn den 1. februar udtrykte adskillige i deres taler på  

 Holocaust-konferencen bekymring over udviklingen i Østrig   enkelte  

 kolleger udtrykte i korte bemærkninger bekymringer over for mig, som  

 jeg også tidligere har orienteret Nævnet om.
 Jeg ankom direkte til konferencen om aftenen den 26. januar 2000 ved ca.  

 19:30-tiden - umiddelbart efter et kort middagsarrangement blev konferencen  

 genoptaget med en række indlæg fra   i nævnte  

 rækkefølge premierminister Wim Kok, mig selv, fungerende kansler  

 Viktor Klima, Edgar Bronfman, Eberhart Jäckel og lord Janner af  

 Braunstone.
Min tale vedlægges til orientering. (ej optrykt) Aftenarrangementet for Holocaust-konferencen sluttede sent ved ca.  

 22-tiden.
Jeg deltog ikke i eventuelle drøftelser med kolleger om eventuelle  

 konkrete reaktioner eller sanktioner over for Østrig.
Hvorvidt  

 drøftelser om konkrete aktioner/sanktioner overhovedet har fundet sted  

 på Holocaust-konferencen, foreligger der ikke for mig oplysninger  

 om.
 Spørgsmål nr. 14:
 Kan statsministeren bekræfte, at han den 28. januar 2000 om  

 eftermiddagen havde en telefonsamtale med premierminister Guterres om mulige  

 sanktioner over for Østrig og i bekræftende fald oplyse, hvad  

 statsministeren sagde om Danmarks holdning til eventuelle sanktioner.
 Svar:
Jeg har allerede orienteret Udenrigspolitisk Nævn om denne  

 telefonsamtale på det Nævnsmøde den 1. februar 2000, som  

 jeg selv tog initiativ til.
Jeg har også beskrevet samtalen på  

 Nævnsmøderne den 8. februar 2000 og den 10. februar 2000  

 sidstnævnte Nævnsmøde tog jeg som bekendt også selv  

 initiativ til.
Samtalen fandt sted omkring frokosttid umiddelbart før min afrejse  

 til Davos.
Vi drøftede ikke noget om sanktioner.
Guterres spurgte til  

 min holdning til en markant udtalelse som udtrykker:
- stærk bekymring over udviklingen i Østrig - understreger, at EU-samarbejdet ikke alene omfatter fælles marked,  

 men også en række fælles værdier - at alle EU-lande skal respektere disse værdier.
Det fandt jeg ikke anledning til at imødegå.
En sådan  

 udtalelse fandt jeg egentlig meget fornuftig.
 Spørgsmål nr. 15:
 Ministeren bedes redegøre for indholdet af den samtale, der  

 søndag den 30. januar 2000 blev ført med premierminister  

 Guterres.
 Svar:
Spørgsmålet er omhyggeligt refereret på  

 Nævnsmødet den 1. februar 2000 som jeg selv tog initiativ til  

 indkaldelse af.
Spørgsmålet er også besvaret på de  

 følgende møder 8. februar 2000 og 10. februar 2000.  

 Sidstnævnte tog jeg som bekendt også selv initiativ til  

 indkaldelse af.
 Jeg havde en længere telefonisk drøftelse med Guterres sent  

 søndag aften den 30. januar, da jeg var vendt hjem fra Davos.
Guterres orienterede først om, at flere lande havde opfordret det  

 portugisiske formandskab til en meget klar og stærk fælles  

 reaktion.
En enkelt kollega havde været tøvende, men dog  

 indstillet på at tilslutte sig, hvad de øvrige kunne blive enige  

 om.
Guterres redegjorde herefter for elementerne i den reaktion, der var  

 enighed om blandt de øvrige.
På mit spørgsmål  

 oplyste han, at adskillige havde ønsket at gå endnu  

 længere end dét, der var lagt op til.
Jeg spurgte også, om Guterres havde overvejet modreaktionen i  

 Østrig.
Det havde Guterres, men han fandt den fælles reaktion  

 rigtig og vigtig.
Hvis vi blot stiltiende så til, kunne det opfattes  

 som et samtykke til udviklingen i Østrig, hvilket kunne skabe  

 politiske problemer for hele Europa.
Min samlede vurdering var herefter, at det ville tjene sagen bedst at  

 være konsekvent og klar i lyset af de klare holdningstilkendegivelser  

 og værdier, som EU-samarbejdet bygger på.
Det ville samtidig  

 tjene Danmarks interesser bedst, at Danmark var med til at bære den  

 fælles reaktion.
Danmark burde ikke stå udenfor.
Det ville  

 placere os i en helt forkert situation.
Det ville kunne fortolkes som et  

 stiltiende samtykke til den politiske udvikling i Østrig.
Det ville  

 alvorligt svække Danmarks samlede placering i Europa.
 Jeg tilsluttede mig derfor den fælles reaktion, som Guterres  

 mundtligt havde fremlagt for mig.
Guterres ville ringe til Østrigs præsident og til den  

 fungerende kansler dagen efter.
Også udenrigsministeren ville blive  

 informeret (d.v.s.
Schlüssel). Det var vigtigt, at de blev orienteret om  

 reaktionen først, inden den blev offentliggjort.
 Spørgsmål nr. 16:
Har statsministeren kendskab til, at der mellem de 14 stats- og  

 regeringschefer cirka en uge forud for, at beslutningen om aktionen mod  

 Østrig blev offentlig kendt den 31. januar 2000, har cirkuleret et  

 såkaldt Non-paper, og hvad ordlyden i bekræftende fald var? Svar:
 Nej.
 Spørgsmål nr. 17:
Vil statsministeren give en oversigt over de samtaler vedrørende  

 situationen i Østrig, som statsministeren i tidsrummet fra  

 Holocaustkonferencen i Stockholm og frem til vedtagelsen af sanktionerne  

 mandag den 31. januar 2000 har ført med ministre fra andre lande? Svar:
 Holocaust-konferencen 26. januar 2000:
 Jeg ankom til Holocaustkonferencen i Stockholm umiddelbart inden den  

 middag, som min svenske kollega Göran Persson havde arrangeret for  

 stats- og regeringschefer samt andre den 26. januar.
Jeg har ikke haft »samtaler« om Østrig i Stockholm, men jeg gav ligesom  

 andre udtryk for bekymring over den politiske udvikling i landet.
Enkelte  

 kolleger gjorde også bemærkninger bilateralt til mig om deres  

 bekymring for udviklingen i Østrig.
Så vidt jeg husker, sad bl.a. følgende ved mit bord den 26.  

 januar om aftenen: Sveriges vicestatsminister Lena Hjelm Wallén,  

 Islands statsminister Oddsson, Sloveniens præsident Kucan.
Før  

 middag - og efter middag - var der selvsagt almindelig uformel konversation.
Blandt de øvrige deltagere i middagen var bl.a.
Göran Persson,  

 Gerhard Schröder, Lionel Jospin og Viktor Klima.
 Umiddelbart efter middagen genoptoges konferencen med taler - i  

 nævnte rækkefølge: premierminister Wim Kok, mig selv,  

 fungerende kansler Viktor Klima, Edgar Bronfman, Eberhart Jäckel og lord  

 Janner af Braunstone.
Den 27. januar 2000 om morgenen havde jeg en samtale med Israels minister  

 for samfundsspørgsmål og diaspora, Michael Melchior om  

 Holocaust-konferencen og andre spørgsmål af betydning for det  

 dansk-israelske forhold.
Under denne samtale gav Melchior også udtryk  

 for dyb bekymring over udviklingen i Østrig.
 Davos:
Jeg har i besvarelse af tidligere spørgsmål (spm. nr. 8)  

 omtalt min deltagelse i mødet i Davos og min korte ordveksling med den  

 belgiske premierminister.
I mødet deltog   som tidligere nævnt  

 et stort antal præsidenter, statsministre, finansministre,  

 udenrigsministre, vicepræsidenter og vicestatsministre.
Jeg hilste  

 på og udvekslede bemærkninger med ganske mange af deltagerne.
 To samtaler med Portugals premierminister:
 Mine samtaler med premierminister Guterres har jeg orienteret om, jvf.  

 spm. 11, 14 og 15.
Første gang fredag hen på formiddagen den 28. februar 2000  

 umiddelbart før min afrejse til Davos.
Omhandlende Guterres  

  officielle udtalelser om den bekymrende udvikling i Østrig.
 Anden gang søndag den 30. februar sent aften omhandlende konkrete  

 sanktioner fra de 14 EU-lande.
Udenrigsministerens besvarelse af spørgsmål  

 12 Spørgsmål nr. 12:
 Ministeren bedes oplyse, hvornår Udenrigsministeriet første  

 gang mundtligt/skriftligt blev orienteret om   og involveret i   de 14 stats-  

 og regeringschefers aktion mod Østrig.
 Svar:
 Udenrigsministeriet blev første gang orienteret om  

 fælleserklæring fra de 14 stats- og regeringschefer ved en  

 telefonopringning mandag den 31. januar 2000 ca. kl. 10 fra en medarbejder i  

 Statsministeriet.
 Udenrigsministeriet modtog herefter kl. 11.40 en fax med  

 fælleserklæringen i en foreløbig udgave.
 Den endelige udgave af fælleserklæringen modtog  

 Udenrigsministeriet pr. fax den 31. januar kl. 18.05 med henblik på  

 oversendelse til Det Udenrigspolitiske Nævn.
Bilag 3 Lov- og Parlamentssekretariatets notat af 23. februar 2000  

 om grundlovens og nævnslovens bestemmelser om  

 inddragelse af Folketinget og Det Udenrigspolitiske Nævn i forbindelse  

 med regeringens udenrigspolitiske beslutninger 1.	Baggrund I et brev af 9. februar 2000 til Folketingets Internationale Afdeling har  

 formanden for Det Udenrigspolitiske Nævn, Helle Degn, på  

 opfordring af flere af Nævnets medlemmer anmodet om, »at Folketingets  

 administration udarbejder en redegørelse for grundlovens og  

 nævnslovens bestemmelser om inddragelsen af Folketinget/Det  

 Udenrigspolitiske Nævn i forbindelse med regeringens udenrigspolitiske  

 beslutninger.
I tilknytning hertil bedes redegjort for, hvorledes disse bestemmelser for  

 eksempel forholder sig til den af regeringen fulgte fremgangsmåde i  

 sagen om de 14 EU-stats- og regeringschefers erklæring af 31. januar  

 2000 om den fælles aktion i tilfælde af dannelse af en  

 østrigsk regering med deltagelse af partiet FPÖ.« 2.	De relevante bestemmelser i grundloven og  

 nævnsloven Den relevante bestemmelse i grundloven er § 19, der lyder  

 således:
 »§ 19.
Stk. 2. Bortset fra forsvar mod væbnet angreb  

 på riget eller danske styrker kan kongen ikke uden Folketingets  

 samtykke anvende militære magtmidler mod nogen fremmed stat.  

 Foranstaltninger, som kongen måtte træffe i medfør af  

 denne bestemmelse, skal straks forelægges Folketinget.
Er Folketinget  

 ikke samlet, skal det uophørligt indkaldes til møde.
Stk. 3. Folketinget vælger af sin midte et  

 udenrigspolitisk nævn, med hvilket regeringen rådfører sig  

 forud for enhver beslutning af større udenrigspolitisk  

 rækkevidde.
Nærmere regler om Det Udenrigspolitiske Nævn  

 fastsættes ved lov.« De nærmere regler om Det Udenrigspolitiske Nævn er fastsat i  

 lov nr. 54 af 5. marts 1954 om Det Udenrigspolitiske Nævn.
Den  

 bestemmelse, der er relevant i denne sammenhæng er § 2, hvori det  

 hedder:
»§ 2. Forud for enhver beslutning af større udenrigspolitisk  

 rækkevidde rådfører regeringen sig med Nævnet, der i  

 øvrigt har til opgave med regeringen at drøfte sager af  

 betydning for landets udenrigspolitik og at modtage oplysninger fra  

 regeringen om udenrigspolitiske forhold.« 3.	Regeringens pligt til at indhente Folketingets samtykke i visse  

 tilfælde Som det fremgår af grundlovens § 19, stk. 1, er udgangspunktet, at  

 kongen (dvs. regeringen) »handler på rigets vegne i mellemfolkelige  

 anliggender.« I forbindelse med foretagelsen af følgende handlinger er  

 denne kompetence dog undergivet den begrænsning, at Folketingets  

 samtykke skal indhentes (forud for handlingen), jf. § 19, stk. 1 og  

 2:
 1)	Handlinger, der indskrænker eller forøger rigets  

 område.
 2)	Indgåelse af forpligtelser, til hvis opfyldelse Folketingets  

 medvirken er nødvendig.
 3)	Indgåelse af forpligtelser, som i øvrigt er af  

 større betydning.
 4)	Opsigelse af mellemfolkelige overenskomster, som er indgået  

 med Folketingets samtykke.
5)	Anvendelse af militære magtmidler mod nogen fremmed stat,  

 bortset fra forsvar mod væbnet angreb på riget eller danske  

 styrker.
I sidstnævnte fald skal de trufne foranstaltninger straks  

 forelægges Folketinget.
Forståelsen af grundlovens § 19, stk. 1 og 2, er beskrevet  

 indgående i den statsretlige litteratur.
Der kan således henvises  

 til »Danmarks Riges grundlov med kommentarer«, redigeret af Henrik Zahle,  

 Jurist- og Økonomforbundets Forlag (1999) med den deri optagne  

 litteraturliste.
For så vidt angår de handlinger, der er omtalt under nr. 2 og  

 3, er der i litteraturen almindelig enighed om, at der med »forpligtelser«  

 tænkes på (indgåelse af) traktater, hvorved forstås  

 enhver mundtlig eller skriftlig folkeretlig overenskomst.
Regeringen har  

 utvivlsomt kompetencen til at indgå traktater, men i visse  

 tilfælde skal der ske en indhentelse af Folketingets samtykke til  

 ratifikation, dvs. samtykke til, at regeringen erklærer, at Danmark  

 betragter sig som bundet af en undertegnet traktat m.v.
Specielt med hensyn  

 til de handlinger, der er omtalt under nr. 2, kan det oplyses, at der navnlig  

 tænkes på indgåelse af traktater, hvis opfyldelse  

 kræver, at der gennemføres ny eller ændret lovgivning.  

 Ifølge sagens natur kan det være vanskeligt at sige noget helt  

 præcist om, hvilke forpligtelser der tænkes på, når  

 der tales om »forpligtelser, som i øvrigt er af større  

 betydning«, jf. nr. 3.
Praksis kunne tyde på, at det såkaldte ratifikationssamtykke  

 også indhentes i en del tilfælde, hvor der ikke foreligger noget  

 behov for efterfølgende lovinitiativ.
Imidlertid oplyser de ledsagende  

 bemærkninger ofte ikke noget om baggrunden for, at Folketingets  

 ratifikationssamtykke søges indhentet, så det er vanskeligt at  

 bedømme, om baggrunden for indhentelsen er, at der er tale om en  

 forpligtelse, »som i øvrigt er af større betydning«, eller  

 dette sker af andre grunde, f.eks. fordi det forekommer politisk  

 ønskeligt at sikre sig Folketingets opbakning.
 Om indhentelse af Folketingets samtykke til indgåelse af traktater  

 og opfølgningen heraf kan i øvrigt henvises til afsnittet herom  

 (2.a) i betænkning og indstilling over ændring af  

 forretningsorden for Folketinget. (Forbedret lovkvalitet og revision af  

 spørgetimen), der blev afgivet af Udvalget for Forretningsordenen den  

 7. maj 1999.
Som det vil fremgå af det ovenstående, spiller det en  

 betydelig rolle for anvendelsen af grundlovens § 19, om regeringens  

 beslutning indebærer, at Danmark har indgået en forpligtelse i  

 forhold til et andet land eller ej.
Kun hvis der er tale om en folkeretlig  

 forpligtelse, vil grundlovens § 19, stk. 1, i almindelighed få  

 betydning, jf. dog ovenfor under nr. 1 og 5. Det er imidlertid Lov- og  

 Parlamentssekretariatets opfattelse, at den konkrete beslutning falder uden  

 for området for grundlovens § 19, stk. 1, idet der ikke synes at  

 være tale om, at Danmark har indgået en folkeretlig forpligtelse,  

 men at den danske regering har truffet en i princippet ensidig beslutning  

 vendt mod Østrig i forståelse med 13 øvrige EU-stats- og  

 regeringschefer.
Heller ikke efter § 19, stk. 2, vil der i det foreliggende  

 tilfælde skulle indhentes samtykke.
4.	Forholdet mellem regeringen og Det Udenrigspolitiske Nævn Af grundlovens § 19, stk. 3, fremgår, at 1)	regeringen rådfører sig med Det Udenrigspolitiske  

 Nævn forud for enhver beslutning af større udenrigspolitisk  

 rækkevidde.
Herudover fremgår af nævnslovens § 2, at Det Udenrigspolitiske  

 Nævn har til opgave 2)	med regeringen at drøfte sager af betydning for landets  

 udenrigspolitik og 3)	at modtage oplysninger fra regeringen om udenrigspolitiske  

 forhold.
Også grundlovens § 19, stk. 3, er behandlet i den statsretlige  

 litteratur, som er omtalt ovenfor.
Særligt skal nævnes  

 Christopher Bo Bramsens artikel i Juristen 1981, side 69ff om Folketingets  

 kontrol med regeringens udenrigspolitik.
Herudover kan henvises til den  

 redegørelse med tilhørende bilag om folketingsorganernes  

 arbejde med de udenrigspolitiske og internationale spørgsmål,  

 som en i maj 1995 nedsat arbejdsgruppe af medlemmer af Folketinget afgav til  

 Folketingets Præsidium.
Baggrunden for oprettelsen af et udenrigspolitisk nævn var  

 erfaringerne fra 1. Verdenskrig, hvor der viste sig at være behov for  

 tilstedeværelsen af et forum, hvor regeringen inden for fortrolige  

 rammer og ofte på et tidligere tidspunkt, end det undertiden ellers  

 kunne lade sig gøre, kunne drøfte udenrigs- og  

 sikkerhedspolitiske forhold.
Regeringen havde - og har stadig - kompetencen  

 til at handle udadtil, men ikke mindst efter indførelsen af  

 parlamentarismen ville det ofte være hensigtsmæssigt for en  

 regering at have mulighed for på et tidligt tidspunkt at danne sig et  

 indtryk af den parlamentariske baggrund for sine handlinger.
I  

 nævnsloven fra 1923 hedder det i § 2:
 »§ 2.
 Det Udenrigspolitiske Nævn blev grundlovsfæstet i 1953. I  

 bemærkningerne til den foran citerede § 19, stk. 3, i  

 forfatningskommissionens betænkning hedder det:
»Denne bestemmelse grundlovsfæster Det  

 Udenrigspolitiske Nævn og tilsigter samtidig en styrkelse af Rigsdagens  

 indflydelse ved at pålægge regeringen at rådføre sig  

 med et af Rigsdagen af dens midte valgt udenrigspolitisk nævn om enhver  

 beslutning af større udenrigspolitisk rækkevidde.
Efter loven af  

 13. april 1923 om det Udenrigspolitiske Nævn beror det i meget vidt  

 omfang på regeringens skøn, hvilke spørgsmål der  

 skal forelægges Det Udenrigspolitiske Nævn.
Det vil derfor  

 være rigtigt at ændre 1923-loven i overensstemmelse med dette  

 stykke.« Rigsdagstidende 1953-54, Folketinget, tillæg A sp. 3545.
 Forfatningskommissionens betænkning indeholder endvidere et notat  

 fra professor Max Sørensen, der formulerede udkast til bestemmelsen,  

 og hvori bl.a. er anført:
»Det Udenrigspolitiske Nævn er i sin tid netop oprettet for at  

 gøre det muligt for regeringen under fortrolige former at  

 rådføre sig med Rigsdagens partier om vigtige udenrigspolitiske  

 spørgsmål.
Der kunne være spørgsmål om at  

 optage en bestemmelse i grundloven, sigtende til at forpligte regeringen til  

 at benytte denne fremgangsmåde, der ikke hidtil har været  

 fastlagt i bindende regler.
Selv en sådan bestemmelse måtte dog  

 være ret vag, da det formentlig er ugørligt at udforme et  

 aldeles præcist, kortfattet kriterium for, hvilke sager der bør  

 forhandles i nævnet, og på hvilket tidspunkt.« Rigsdagstidende  

 1953-54, Folketinget, tillæg A sp. 3730.
Den centrale bestemmelse er naturligvis regeringens  

 rådføringspligt.
De under nr. 2 og 3 nævnte opgaver har  

 først og fremmest til formål at sikre, at nævnsmedlemmerne  

 er tilstrækkeligt orienteret om aktuelle udenrigspolitiske  

 spørgsmål til at kunne tage stilling til de sager af  

 større udenrigspolitisk rækkevidde, som regeringen  

 forelægger Det Udenrigspolitiske Nævn.
 Med hensyn til rådføringspligten kan der rejses to  

 spørgsmål:
a.
Hvilke sager (beslutninger) må karakteriseres som  

 værende af større udenrigspolitisk betydning, og b.	på hvilket tidspunkt bør sådanne sager  

 forelægges.
a.
Hvilke beslutninger er af større udenrigspolitisk  

 rækkevidde? Det vil være nærliggende at tage udgangspunkt i den antagelse,  

 at alle sager, hvortil Folketingets samtykke kræves efter grundlovens §  

 19, stk. 1 og 2, også må være omfattet af dette begreb.
Med  

 hensyn til stk. 2 må dette formentlig gælde ubetinget, og det  

 samme gælder handlinger, der indskrænker eller forøger  

 rigets område, jf. ovenfor under afsnit 3, nr. 1.
For så vidt angår indhentelse af samtykke til ratifikation af  

 traktater, til hvis opfyldelse Folketingets medvirken er nødvendig,  

 jf. ovenfor under afsnit 3, nr. 2, bemærkes, at indhentelsen typisk  

 sker i forbindelse med gennemførelsen af den nødvendige  

 lovgivning.
Der bliver derfor ikke tale om at involvere Det Udenrigspolitiske  

 Nævn i disse tilfælde.
Noget andet er, at regeringen bør  

 lade sig rådføre af Nævnet forud for undertegnelsen af en  

 sådan traktat, hvis denne er af »større udenrigspolitisk  

 rækkevidde«.
Med hensyn til forpligtelser, som i øvrigt er af større  

 betydning, jf. ovenfor under afsnit 3, nr. 3, vil der antagelig ofte  

 være tale om handlinger af større udenrigspolitisk  

 rækkevidde, men der vil uden tvivl foreligge tilfælde, hvor  

 Folketingets ratifikationssamtykke har været indhentet, uden at sagen  

 på et tidligere tidspunkt har været forelagt for Det  

 Udenrigspolitiske Nævn.
Sådanne tilfælde kan enten  

 forklares med, at ratifikationssamtykket har været anset for politisk  

 ønskeligt, selv om det ikke var påkrævet i henhold til  

 grundloven, eller at forpligtelsen nok var af »større betydning«, men  

 ikke af »større udenrigspolitisk rækkevidde.« Nok så vigtigt er det imidlertid, at begrebet »beslutning« i  

 grundlovens § 19, stk. 3, rækker videre end begrebet »forpligtelse« i  

 grundlovens § 19, stk. 1. Det er imidlertid næppe muligt at opstille en  

 skarp juridisk afgrænsning af området.
Som »klassiske«  

 områder kan nævnes spørgsmål om anerkendelse af  

 fremmede stater og Danmarks stemmeafgivning i FN, hvor den danske  

 stemmeafgivning er medvirkende til at påvirke udviklingen i den  

 aktuelle politiske situation.
Praksis spiller utvivlsomt en meget stor rolle  

 ved afgørelsen af, hvilke beslutninger der bør forelægges  

 Nævnet.
Den daværende udenrigsminister H.C.
Hansen udtalte under  

 1. behandling af 1954-nævnsloven bl.a.:
 »  regeringen bør og skal, efter de noget uklare kriterier, som  

 findes, give Nævnet de oplysninger, som regeringen mener at kunne give.  

 Nævnet kan til gengæld af regeringen forlange oplysninger, som  

 Nævnet måtte ønske, og i øvrigt må det blive  

 den kommende tids praksis i Det Udenrigspolitiske Nævn, der afstikker  

 de egentlige rammer for omfanget af den virksomhed, som dér skal  

 udføres   Jeg går ud fra at vi her må ende i det  

 hovedsynspunkt, at den kommende tids praksis må vise, hvordan vi skal  

 opfylde de bestemmelser, som findes i det foreliggende lovforslag.«  

 Folketingstidende 1953-54, forhandlingerne sp. 2176.
 Hertil kommer - og det gælder navnlig beslutninger, der falder uden  

 for den faste praksis - en politisk vurdering i det enkelte tilfælde.  

 Henrik Zahle skriver således i sin »Dansk forfatningsret - Regering,  

 forvaltning og dom«, 2. udgave, Christian Ejlers Forlag (1996), side 294:
»Rådføringen sker på grundlag af regeringens initiativ,  

 og det er derfor op til regeringen i første omgang at bedømme,  

 om en beslutning er af »større udenrigspolitiske rækkevidde«.  

 Bedømmelsen af dette spørgsmål peger ikke blot på  

 en rent udenrigspolitisk vurdering af det pågældende problem, men  

 må tillige inddrage såvel den betydning, som Danmarks holdning i  

 det pågældende spørgsmål kan have, som den politiske  

 interesse i Danmark for det pågældende emne.« I den nyere statsretlige litteratur er i øvrigt herom  

 anført:
Max Sørensen, Statsforfatningsret 1973, side 285: »  

  regeringen er forpligtet til at underrette Nævnet om vigtige  

 udenrigspolitiske begivenheder og dispositioner.
Ved den nærmere  

 afgrænsning af denne pligt må der imidlertid indrømmes  

 regeringen et vist skøn.« Alf Ross, Dansk Statsforfatningsret, 1980, side 394: »At  

 Nævnets funktion kun er rådgivende, at regeringen selv  

 skønner over om en beslutning er af større rækkevidde, og  

 at regeringen ikke er pligtig at besvare spørgsmål fra  

 Nævnets side vedrørende andre anliggender end beslutninger af  

 større rækkevidde, er alt sammen ingen ulemper og hæmmer  

 ikke Nævnets funktion.
Denne er et led i Folketingets parlamentariske  

 kontrol af regeringen, og Nævnets magt ligger i den politiske opinion  

 det repræsenterer.
Anden sanktion behøves ikke.« Peter Germer, Statsforfatningsret, 1995, side 189: »Hvad det vil  

 sige, at beslutninger er »af større udenrigspolitisk  

 rækkevidde«, må i tvivlstilfælde bero på regeringens  

 og Folketingets skøn.« Det ligger uden for Lov- og Parlamentssekretariatets muligheder at  

 foretage en udtømmende gennemgang af praksis, også fordi der  

 ikke foreligger noget offentligt tilgængeligt materiale, der belyser, i  

 hvilke tilfælde skiftende regeringer har valgt ikke at inddrage Det  

 Udenrigspolitiske Nævn.
I den forbindelse bør det understreges,  

 at en regeringspraksis med hensyn til undladelse af at forelægge  

 bestemte typer sager for Nævnet ikke skaber præciserende  

 retssædvane, medmindre den også er kendt og accepteret af  

 Folketinget.
Det er dog bemærkelsesværdigt, at der kun  

 sjældent i konkrete tilfælde har været rettet kritik af en  

 regering i anledning af, at den skulle have forsømt at  

 rådføre sig med Nævnet. Årsagen hertil kan bl.a.  

 være, at skiftende regeringer formentlig har lagt den linje, at man som  

 udgangspunkt hellere måtte søge indhentet Nævnets  

 rådgivning en gang for meget end en gang for lidt for at undgå  

 ubehagelige diskussioner om, hvorvidt regeringen i de enkelte tilfælde  

 havde levet op til grundloven.
Under alle omstændigheder ville  

 regeringen ikke være bundet til at følge rådgivningen.  

 Hertil kommer, at det ofte ikke vil være helt klart, om regeringen i  

 forbindelse med en orientering af Nævnet ønsker et råd,  

 jf. nr. 1 ovenfor, eller om regeringen blot ønsker at leve op til sin  

 almindelige orienteringspligt over for Nævnet, jf. nr. 2 og 3  

 ovenfor.
Et eksempel, hvor der har været rejst kritik, er dog sagen fra 1980  

 om den daværende energiministers rolle ved indgåelsen af en  

 kontrakt med Saudi-Arabien om levering af olie.
Kontrakten indeholdt bl.a. en  

 klausul om, at køber eller købers regering ikke måtte  

 handle på en sådan måde, at det kunne bringe Saudi-Arabien  

 i miskredit i den internationale olieverden eller på anden måde  

 overhovedet.
Under en efterfølgende forespørgselsdebat pegede  

 flere af medlemmerne af Folketinget på det uheldige i, at sagen ikke  

 havde været drøftet i Nævnet.
Kontrakten blev herefter  

 fremlagt på et efterfølgende nævnsmøde.
Efter  

 mødet udtalte den daværende statsminister, at den omtalte  

 miskrediteringsklausul var af kommerciel karakter, mens den daværende  

 formand for Nævnet, Henning Christophersen (V), fastholdt, at  

 kontrakten burde have været forelagt Nævnet inden  

 indgåelsen.
Spørgsmålet blev også drøftet i 1983 i  

 forbindelse med afstemninger i FN´s generalforsamlings 1. komité om et  

 par resolutionstekster på nedrustningsområdet.
Den  

 daværende regering fandt her, at der i disse spørgsmål -  

 hvor der bestod uenighed mellem regeringen og dele af oppositionen om  

 stemmeafgivningen - ikke var tale om en beslutning af større  

 udenrigspolitisk rækkevidde i grundlovens forstand, hvorfor  

 Nævnet ikke blev indkaldt på initiativ af regeringen før  

 afsendelsen af regeringens instruks til FN-delegationen.
Nævnet blev  

 først på et sent tidspunkt, jf. nedenfor under b, indkaldt efter  

 anmodning fra oppositionen.
Regeringens handlemåde fik ikke juridiske  

 konsekvenser for regeringen, men et flertal udtalte i forbindelse med en  

 efterfølgende forespørgselsdebat i en motiveret dagsorden, at  

 Folketinget beklagede, »at Danmark undlod at stemme, da resolutionsforslagene  

 L 3 og L 43 var til afstemning i FN´s generalforsamlings 1. komité,  

 selv om et erklæret flertal blandt politikerne i FN-delegationen og i  

 Det Udenrigspolitiske Nævn tilrådede regeringen at stemme for de  

 to resolutioner,  «.
b.
På hvilket tidspunkt bør beslutninger af  

 større udenrigspolitisk rækkevidde forelægges Det  

 Udenrigspolitiske Nævn Afgørelsen heraf efterlader ikke i princippet nogen tvivl.
Det  

 fremgår klart af såvel grundloven som nævnsloven, at  

 forelæggelsen skal ske forud for, at beslutningen i givet fald tages.  

 Skal rådgivningen have nogen mening, skal den som udgangspunkt finde  

 sted på et tidspunkt, hvor regeringen endnu ikke har meddelt sin  

 beslutning til andre stater eller i øvrigt har realiseret  

 beslutningen, bl.a. fordi en ændring af regeringens standpunkt på  

 et tidspunkt, der ligger efter dette, i almindelighed vil være  

 forbundet med et betydeligt prestigetab.
Det antages dog, at det ikke  

 udelukker regeringen fra internt at træffe sin beslutning, som  

 naturligt nok bliver meddelt Nævnet i forbindelse med orienteringen.  

 Det afgørende er, at beslutningen i givet fald kan tages om.
Spørgsmålet om, hvorvidt Nævnet er blevet rettidigt  

 inddraget i regeringens beslutningsproces, har været drøftet  

 tidligere.
Det gælder således i 1979, hvor den daværende  

 regering ønskede at udsætte en forestående NATO-beslutning  

 om produktion af taktiske atomvåben (Theater Nuclear Forces = TNF) i 6  

 måneder.
Efter at der havde fundet en forespørgselsdebat sted i  

 Folketinget, informerede regeringen en række andre NATO-landes  

 regeringer om det danske standpunkt.
Først herefter blev sagen  

 drøftet på møder i Nævnet, men dog på et  

 tidspunkt, der lå forud for det NATO-møde, hvor beslutningen i  

 givet fald skulle træffes.
Det blev imidlertid af Ninn-Hansen (KF)  

 kritiseret, at Nævnet var blevet indkaldt så sent i processen.  

 Nævnet burde have været indkaldt, forud for at regeringen havde  

 truffet sin beslutning, og det må nok erkendes, at Nævnets  

 indflydelse på regeringens udenrigspolitik i en situation, hvor andre  

 lande er blevet forhåndsorienteret om den danske regerings holdning,  

 kan blive illusorisk - og i strid med den tidlige, fortrolige dialog mellem  

 regering og Nævnet, som ligger til grund for Nævnets oprettelse,  

 jf. også Christopher Bo Bramsen i den anførte artikel.
Et særligt - praktisk betonet - problem kan foreligge, når  

 behovet for at træffe en beslutning er så  

 påtrængende, at det af tidsmæssige grunde ikke er muligt at  

 indkalde Det Udenrigspolitiske Nævn, inden beslutningen skal  

 træffes.
I den forbindelse henledes opmærksomheden på  

 grundlovens § 19, stk. 2, hvorefter regeringen i tilfælde af  

 væbnet angreb på riget eller danske styrker kan anvende  

 militær magt mod en fremmed stat uden forinden at indhente Folketingets  

 samtykke.
Efterfølgende skal de foranstaltninger, regeringen  

 måtte have truffet, uophørligt forelægges Folketinget.
 Der findes ikke en tilsvarende modifikation i § 19, stk. 3.  

 Spørgsmålet blev taget op under 2. behandling af forslaget til  

 lov om Det Udenrigspolitiske Nævn af ordføreren for udvalget,  

 Alsing Andersen (S), der bl.a. udtalte:
 »   På linje med udtalelser, der blev fremsat ved første  

 behandling, er udvalget imidlertid enigt om, at regeringen under fuldt  

 parlamentarisk ansvar ikke kan være afskåret fra at træffe  

 nødvendige beslutninger, når der foreligger en afgørende  

 faktisk hindring for en rettidig drøftelse af sagen i Nævnet.«  

 Folketingstidende 1953-54, forhandlingerne sp. 3497.
Problemet ses ikke at være behandlet i den statsretlige litteratur,  

 og der foreligger ikke for Lov- og Parlamentssekretariatet oplysninger, der  

 belyser, i hvilket omfang man måtte have undladt at indkalde Det  

 Udenrigspolitiske Nævn i situationer, hvor det ikke var praktisk muligt  

 at nå det, inden det var nødvendigt at træffe en  

 beslutning.
Det er dog indtrykket, at regeringen i lignende situationer i  

 videst muligt omfang har søgt at orientere de politiske partiers  

 ledere telefonisk, men omfanget heraf foreligger ikke offentligt kendt.  

 Afgørende må det være, om det politisk bliver accepteret,  

 at der forelå en sådan situation, at det ikke var muligt for  

 regeringen af få indkaldt Nævnet i tide.
Når problemet  

 tilsyneladende ikke har været rejst tidligere, kunne det tyde på,  

 at den politiske accept heraf har foreligget.
 Det kan dog nævnes, at en række oppositionspartier i den sag  

 fra 1983, der er omtalt ovenfor under a, udtalte kritik af, at Nævnet  

 var blevet indkaldt så sent, at deres holdning ikke kunne nå at  

 blive afspejlet i regeringens instrukser til den danske delegation ved FN i  

 forbindelse med afstemningerne om nogle resolutioner i generalforsamlingens  

 1. komité. Rent faktisk nåede man på grund af forsinkelser  

 i New York dog ikke at foretage afstemningerne inden nævnsmødets  

 afslutning, og den daværende statsminister udtalte efter  

 nævnsmødet, at regeringen havde accepteret folketingsflertallet,  

 og at dette ville afspejle sig i FNi  : »I  

 Nævnet har vi hentet råd hos partierne, men afstemningen sker  

 på regeringens ansvar.« Det bemærkes dog, at årsagen til  

 den sene indkaldelse af Nævnet i hvert fald i første række  

 skyldtes, at regeringen som ovenfor nævnt ikke mente, at der var behov  

 for at indkalde Nævnet, men at dette blev indkaldt efter ønske  

 fra dele af oppositionen.
5.	Den fremgangsmåde, regeringen har fulgt i sagen om de 14  

 EU-stats- og regeringschefers erklæring af 31. januar 2000 om den  

 fælles aktion i tilfælde af dannelse af en østrigsk  

 regering med deltagelse af partiet FPÖ set i lyset af  

 ovennævnte Som sagen foreligger oplyst for Lov- og Parlamentssekretariatet, synes der  

 at være enighed mellem regeringen og alle partier i Nævnet om, at  

 sagen var af en sådan karakter, at der forelå en »beslutning af  

 større udenrigspolitisk rækkevidde«.
Statsministeren udtalte  

 således under spørgetiden i Folketinget den 9. februar 2000 i  

 forbindelse med besvarelsen af spørgsmål S 1398:
»Jeg kan bekræfte over for hr.
Lars Løkke Rasmussen, at det  

 er en udenrigspolitisk handling, som er dækket af grundlovens § 19,  

 stk. 3. Vi har haft lejlighed til i Det Udenrigspolitiske Nævn at  

 drøfte det, og jeg kan berolige hr.
Lars Løkke Rasmussen med,  

 at der i Det Udenrigspolitiske Nævn er en forståelse for, at  

 statsministeren ikke kunne handle anderledes.
Det har jeg naturligvis noteret  

 mig.
Det er der klart flertal for.
Og jeg tror egentlig godt, hr.
Lars  

 Løkke Rasmussen er klar over, at det også dækker hr.
Lars  

 Løkke Rasmussens eget parti.« Folketingstidende 1999-2000,  

 forhandlingerne side 4077.
En nærmere bedømmelse af regeringens handlemåde, for  

 så vidt angår tidspunktet for forelæggelsen for  

 Nævnet, forudsætter imidlertid en nøjere  

 undersøgelse af det samlede hændelsesforløb, herunder af,  

 hvornår regeringen vidste, at der kunne blive tale om at træffe  

 en beslutning, og om der rent faktisk var mulighed for at indkalde  

 Nævnet før sidste frist for meddelelse af den danske  

 stillingtagen.
Det bemærkes, at det tidligere har vist sig muligt at  

 indkalde Nævnet med meget kort varsel.
 i   Der tænkes  

 formentlig på plenarforsamlingen, idet Danmark som omtalt ovenfor under  

 a rent faktisk undlod at stemme i 1.komité.
Bilag 4 Statsministerens Redegørelse for »svipser« af 10. februar  

 2000 København, den 10. februar 2000 Gårs dato, den 9. februar 2000, blev for mig forelagt et materiale  

 vedr. Østrig, som jeg har fundet det rigtigst at orientere  

 Udenrigspolitisk Nævn om:
 Statsministeriet modtog fredag den 28. januar 2000 kl. 17.53 (portugisisk  

 tid) efter kontortid en henvendelse pr. telefax med bilag fra den  

 portugisiske statsminister.
Henvendelsen indeholder en forespørgsel om vores eventuelle  

 reaktion på en henvendelse til den portugisiske statsminister fra  

 Belgiens statsminister.
Bilagene er den portugisiske statsminister Antonio  

 Guterres  offentlige tilkendegivelse af samme dag om situationen i  

 Østrig (fremsendt til Udenrigspolitisk Nævn den 9. februar 2000)  

 samt kopi af et brev af 27. januar 2000 til statsminister Guterres fra den  

 belgiske statsminister.
 Dette pr. fax indsendte materiale er journaliseret i Statsministeriet  

 mandag den 31. januar 2000 og derefter fordelt i ministeriet samme dag.
 Jeg blev, bortset fra statsminister Guterres  offentlige tilkendegivelse,  

 først orienteret om det samlede indhold af faxmaterialet i går,  

 onsdag den 9. februar 2000.
Kopi af det samlede materiale med bilag vedlægges. (Optrykt som  

 underbilag 1-3) For god ordens skyld skal det fremhæves, at havde dette materiale  

 været mig bekendt tidligere, ville Nævnet naturligvis være  

 blevet orienteret herom ved nævnsmødet den 1. februar og 8.  

 februar 2000.
Hændelsesforløbet er beklageligt.
Der er taget initiativ til,  

 at denne fejl ikke gentages.
 Det fremsendte materiale ændrer ikke på regeringens beslutning  

 vedr. Østrig.
Poul Nyrup Rasmussen Underbilag 1 Fax fra den portugisiske premierministers diplomatiske  

 rådgiver José de Freitas Ferraz MR PER POULSEN-HANSEN DIPLOMATIC ADVISER TO THE PRIME MINISTER DATE: 28/01/00 PAGES 1+3 TEL.: (351 21) 3923594   96 FAX: (351 21) 396 13 20 e-mail:ferraz@pm.gov.pt.
 MESSAGE:
Subject: Austria I hereby enclose to you both a letter from Prime Minister Guy Verhofstadt  

 and Foreign Minister Louis Michel and a press statement issued this morning  

 by Prime Minister António Guterres.
 We would appreciate to have your reaction regarding the initiative  

 forwarded to the Presidency by  the Prime Minister of Belgium.
Best regards José de Freitas Ferraz UOFFICIEL OVERSÆTTELSE Hr.
Per Poulsen-Hansen Diplomatisk rådgiver for statsministeren DATO: 28/01/00 SIDER 1+3 TLF.: (351 21) 3923594   96 FAX: (351 21) 396 13 20 Vedr.: Østrig Jeg vedlægger hermed både et brev fra statsminister Guy  

 Verhofstadt og udenrigsminister Louis Michel og en pressemeddelelse, der blev  

 udsendt her til morgen af statsminister António Guterres.
 Vi ville sætte stor pris på en reaktion fra Dem angående  

 initiativet, der er fremsendt til formandskabet af Belgiens  

 statsminister.
Med venlig hilsen (José de Freitas Ferraz) Underbilag 2 Brev fra den belgiske statsminister og fra den belgiske  

 udenrigsminister LE PREMIER MINISTRE RUE DE LA LOI, 16 1000 BRUXELLES Bruxelles, le 27 janvier 2000 Monsieur le Premier Ministre Monsieur le Président Lors des débats en séance plénière aujourd hui  

 à la Chambre des Représentants et au Sénat, nous avons  

 constaté une vive inquiétude concernant l évolution de  

 la situation politique en Autriche.
C est la raison pour laquelle nous nous  

 adressons à vous, en votre qualité de Président du  

 Conseil européen, pour vous faire part de la préoccupation de  

 notre pays.
L Union européenne est fondée sur les valeurs de  

 liberté, de démocratie et de respect des droits de l homme et  

 des libertés fondamentales, ainsi que du refus de l exclusion.
Il  

 serait inconcevable qu accède aux responsabilités  

 gouvernementales dans un des pays de l Union Européenne, un parti qui  

 nie ces principes fondateurs.
C est pourquoi la perspective d une  

 entrée possible dans le Gouvernement autrichien du parti de Monsieur  

 Jörg Haider suscite en Belgique, comme dans d autrers Etats membres, une  

 vive émotion.
 Pour ces raisons, nous vous demandons de bien vouloir oeuvrer pour qu une  

 réaction commune aves nos partenaires de l Union européenne  

 puisse rapidement se concrétiser par rapport à cette question.  

 Il ne s agit pas de s immiscer dans la vie politique autrichienne, mais de  

 faire valoir que ce qui est un motif de préoccupation grave pour l  

 Autriche, l est aussi pour l Union européenne.
 Veuillez croire, Monsieur le Premier Ministre, Monsieur le  

 Président, à l assurance de notre plus haute  

 considération.
Louis MICHEL	Guy VERHOFSTADT Vice Premier Ministre et	Premier Ministre du Royaume de Belgique Ministre des Affaires étrangères Son Excellence M.
Antonio GUTERRES Premier Ministre du Portugal Président du Conseil Européen UOFFICIEL OVERSÆTTELSE Premierministeren Rue de la Loi, 16 1000 Bruxelles Bruxelles, den 27. januar 2000 Kære premierminister, kære formand, Under plenardebatterne i Repræsentantkammeret og Senatet i dag har  

 vi konstateret en stærk bekymring over udviklingen i den politiske  

 situation i Østrig.
Det er grunden til, at vi henvender os til Dem i  

 Deres egenskab af formand for Det Europæiske Råd for at  

 delagtiggøre Dem i vort lands bekymring.
Den Europæiske Union er baseret på værdierne frihed,  

 demokrati og respekt for menneskerettighederne og de grundlæggende  

 frihedsrettigheder såvel som på afvisningen af udstødelse.  

 Det ville være ubegribeligt, om et parti, som fornægter disse  

 grundlæggende principper, skulle få regeringsansvar i et af  

 landene i Den Europæiske Union.
Det er grunden til, at perspektivet om  

 en mulig indtræden i den østrigske regering af Jörg Haiders  

 parti udløser stærke følelser i Belgien såvel som i  

 andre medlemslande.
Af disse grunde anmoder vi Dem om at arbejde for, at der hurtigt kan  

 konkretiseres en fælles reaktion med vore partnere i Den  

 Europæiske Union i forhold til dette spørgsmål.
Det drejer  

 sig ikke om at blande sig i det østrigske politiske liv, men om at  

 gøre gældende, at det, der er en grund til alvorlig bekymring  

 for Østrig, også er det for Den Europæiske Union.
(høflighedsformular) Louis MICHEL	Guy VERHOFSTADT Vicepremierminister og	Kongeriget Belgiens udenrigsminister	premierminister Hans Excellence hr.
Antonio Guterres Portugals premierminister Formand for Det Europæiske Råd Underbilag 3 Pressemeddelelse fra den portugisiske  

 premierminister NOTE TO THE PRESS I want to express my deep concern regarding the possible political  

 evolution in Austria.
The European Union is not only a single market or a single currency.
It is  

 also a Union based on a set of values and rules and on a common  

 civilisation.
 All EU member states  Governments should clearly share those values and  

 rules, and that common civilisation.
Lisbon, 28th January 2000 António Guterres Prime Minister UOFFICIEL OVERSÆTTELSE PRESSENOTAT Jeg vil gerne udtrykke dyb bekymring for den mulige politiske udvikling i  

 Østrig.
Den Europæiske Union er ikke blot et enkelt marked eller en enkelt  

 valuta.
Det er samtidig en union, som er baseret på såvel en  

 række værdier og regler som på en fælles  

 civilisation.
 Alle EU-medlemslandenes regeringer bør klart være  

 fælles om disse værdier og regler og denne fælles  

 civilisation.
Lissabon d. 28. januar 2000 António Guterres Statsminister Bilag 5 Statsministerens besvarelse af spørgsmål S  

 1398 i Folketingets spørgetid den 9. februar 2000 stillet af Eva Kjer  

 Hansen (V) Eva Kjer Hansen (V):   

 »Vil statsministeren beskrive effekten hos den østrigske befolkning af  

 udtalelsen fra de europæiske regeringsledere om bilaterale sanktioner  

 mod Østrig?« Statsministeren (Poul Nyrup Rasmussen):   

 Jeg har desværre ikke grundlag for at gå ind i en nøjere  

 psykologisk vurdering af den østrigske befolknings reaktion.
Jeg har  

 indtryk af, efter hvad man nu kan se i tv og læse i avisreferaterne, at  

 den østrigske befolkning har reageret meget forskelligt.
Der har  

 været demonstrationer på gaderne.
Der har også været  

 mennesker i Østrig, som har givet udtryk for at være kede af de  

 14 landes reaktion plus reaktionen fra Norge, USA, Israel, og dermed vel  

 også FN's generalsekretærs holdninger.
Så jeg må sige  

 til fru Eva Kjer Hansen: Jeg tror som sagt ikke, vi kommer det nærmere.  

  

    Jeg er sikker på, at østrigerne naturligvis ligesom mange  

 andre befolkninger har deres forskellige reaktionsmønster, og det  

 gælder også i den her situation.
 Eva Kjer Hansen (V):   

 Jamen er statsministeren ikke bange for, at det her i virkeligheden  

 måske styrker Jörg Haider og hans parti, for østrigerne  

 må da opfatte det, som om andre lande vil gøre sig til  

 overdommere over den demokratiske stillingtagen, som østrigerne selv  

 har taget i forbindelse med deres valg?   

    Tror statsministeren ikke, at det for østrigerne f.eks. også  

 er underligt, at man skal opleve de her sanktioner, uden at man sådan  

 kan få en nøje, konkret beskrivelse af anledningen til det,  

 samtidig med at østrigerne f.eks. er i den situation, at det er  

 Østrig, der nu har formandskabet i OSCE?   

    Jeg vil i den forbindelse gerne gentage spørgsmålet om,  

 hvordan statsministeren ser på det problem, og om statsministeren  

 finder det acceptabelt med de udmeldinger, statsministeren er kommet med.  

  

    Altså jeg finder det dybt beklageligt, at statsministeren ikke  

 valgte at svare på spørgsmålet allerede i den tidligere  

 omgang, men jeg vil så gerne benytte anledningen til nu at bede om en  

 klar melding fra statsministeren om, hvordan statsministeren ser på den  

 situation, at Østrig varetager formandskabet i OSCE, og hvordan det er  

 foreneligt med de sanktioner, der nu er indledt fra en række landes  

 side.
Lars Løkke Rasmussen (V):   

 Ja, nu kunne jeg forstå på hr.
Claus Larsen-Jensen, at en  

 diskussion om grundloven, herunder grundlovens § 19, stk. 3, bare var en  

 formalistisk juridisk diskussion.
Det kan jo synes at være lidt  

 tankevækkende, al den stund debatten her handler om demokrati og  

 menneskerettigheder.   

    Jeg fik ikke svar på mit spørgsmål, og derfor  

 spørger jeg så igen: Er det statsministerens opfattelse, at den  

 beslutning, regeringen har truffet og først efterfølgende har  

 orienteret Folketingets partier om i Det Udenrigspolitiske Nævn om at  

 indføre bilaterale sanktioner i forhold til Østrig, er en  

 beslutning af en sådan rækkevidde, at den falder ind under  

 grundlovens § 19, stk. 3? Frank Dahlgaard (UP):   

 Statsministerens regering og parti afskaffede revselsesretten for 2 år  

 siden i forholdet mellem forældre og børn.
Man skal ikke bruge  

 fysisk afstraffelse.   

    Men her på det internationale plan er det altså ikke nok med  

 verbale signaler for regeringen.
Her skal der gås til politisk og  

 diplomatisk afstraffelse - altså en revselsesret, som regeringen  

 påtager sig i forhold til et andet land.
Er det rimeligt? Er der nogen  

 sammenhæng i den holdning, der ligger bag ved det? Jens Hald Madsen (V):   

 Jeg vil gerne indlede med at sige, at jeg synes, det er udmærket, at  

 man blev orienteret i Det Udenrigspolitiske Nævn.
Det er bare  

 ærgerligt, at man blev orienteret for sent.   

    Men de her spørgsmål, vil jeg sige til statsministeren, er jo  

 udtryk for, at vi ønsker en dialog, en åben dialog og debat  

 omkring det, som regeringen har foretaget sig, fordi der er et  

 fortrolighedshensyn i Nævnet, som jeg i hvert fald respekterer  

 højt.   

    Men statsministeren skal ikke have lov til at skjule sig i Det  

 Udenrigspolitiske Nævn.
Nu er det nede i salen, og derfor synes jeg  

 også, der er baggrund for, at vi får svar på vores  

 spørgsmål.
Er det ikke korrekt, at Jörg Haider er blevet  

 styrket ved den måde, som man har reageret på? Og hvor - igen  

 spørger jeg - hvor er det grundlag, hvad er det, Østrigs  

 nuværende regering er kommet med af racistiske udtalelser osv., der  

 gør, at man kan videreføre de her sanktioner? Jens Kirk (V):   

 Jeg forstår statsministerens larmende tavshed på de forrige  

 spørgsmål sådan, at statsministeren ikke ved, hvad det er,  

 Østrig skal gøre for at komme ud af den boykot fra de  

 øvrige 14 EU-lande.
Sådan forstår jeg det.
Hvad er det,  

 Østrig skal gøre anderledes? Skal der en ny regering til, hvor  

 der indgår andre partier, før de sanktioner, der er sat i  

 værk, ophæves? Jens Rohde (V):   

 Jeg kan da meddele statsministeren, at jeg har både familie og venner i  

 Østrig, som aldrig havde tænkt sig at støtte og aldrig  

 har stemt for Jörg Haider, men efter den her aktion er de absolut ikke i  

 tvivl om, hvem de skal stemme på næste gang.
Så det er da  

 min klare opfattelse, at Jörg Haider er blevet styrket, og det var vel  

 egentlig ikke meningen med den her reaktion.   

    I øvrigt er det jo slet ikke sikkert, at det har noget at  

 gøre med nazisympatier, som man gerne vil skrue det op til.
Det kunne  

 jo også være, at den østrigske befolkning er så godt  

 og grundig træt af et gennemkorrumperet styre, styret af  

 socialdemokrater i de sidste år, en koalition mellem socialdemokrater  

 og konservative, hvor man jo skal have partibogen i orden for at få en  

 stilling i det offentlige.
Det, mit spørgsmål går ud på, er nu igen  

 vedrørende proceduren, for det er meget vanskeligt at få nogen  

 svar fra statsministeren i den her sag, så det lægger sig op ad  

 hr.
Jens Hald Madsens spørgsmål, nemlig om, hvorvidt  

 beslutningen om de sanktioner, der er truffet, ikke er omfattet af § 19, stk.  

 3. Og jeg håber virkelig, at vi får et svar her.
Peter Skaarup (DF):   

 Jeg må nok sige, at efter de manglende svar, vi har fået hos  

 statsministeren, skulle man jo nærmest tro, at regeringen helst vil  

 have afskaffet den mundtlige spørgetid, for det er manglende respekt,  

 at man overhovedet ikke svarer på det, der bliver spurgt om.   

    Jeg vil derfor godt spørge statsministeren endnu en gang: Når  

 nu statsministeren siger, at man vil orientere og tage Det Udenrigspolitiske  

 Nævn med på råd i fremtidige situationer, betyder det  

 så, at man erkender, at man gjorde en fejl, da man ikke orienterede og  

 ikke tog Det Udenrigspolitiske Nævn med på råd, inden man  

 traf sin beslutning i forhold til Østrig-sanktionerne?   

    Jeg vil også godt spørge statsministeren, når vi nu  

 taler om, hvad der foregår i Østrig, og om den kontakt, der er  

 mellem Danmark og Østrig også på handelsområdet: De  

 vanskeligheder, vi ser på danske virksomheder i øjeblikket i  

 forhold til handel med Østrig, er det nogle tilsigtede vanskeligheder,  

 som regeringen accepterer, eller vil regeringen tage afstand fra enhver  

 handelsvirkning af de sanktioner, regeringen har lavet? Altså: Vil regeringen her i dag i Folketingets spørgetid  

 sige, at det er ikke nogen tilsigtede virkninger, der her kommer frem? Kristian Thulesen Dahl (DF):   

 Folketinget er fuldstændig til grin, hvis Folketinget accepterer  

 statsministerens ageren i denne her sag.
Der er kommet et væld af  

 meget, meget saglige spørgsmål, saglige, berettigede  

 spørgsmål til statsministeren om en helt ny situation, man  

 står i udenrigspolitisk, hvor man går ind og dømmer et  

 land, uden at landet har begået nogen strafbare gerninger.   

    Så forsøger vi at få det belyst med statsministeren om  

 proceduren, og hvordan det hele forholder sig, og statsministeren  

 nægter bare at gå ind i en besvarelse af det.
Altså, hvis  

 det her er metoden, må Folketinget gribe ind, ellers bliver Folketinget  

 fuldstændig til grin i forhold til den befolkning, vi er sat til at  

 repræsentere.   

    Jeg skal bare i forhold til spørgsmålet om, hvordan den  

 østrigske befolkning har reageret, spørge, om statsministeren  

 kender ordet stuerent på de sprog, der tales i Østrig.
For  

 så tror jeg i virkeligheden, statsministeren har en personlig erfaring  

 om, hvordan østrigerne naturligvis har reageret i denne her sag.
Jacob Buksti (S):   

 Jeg vil bare spørge statsministeren, når statsministeren nu  

 hører på de spørgsmål, der stilles her, om  

 statsministeren så stadig væk kan huske, hvad det stillede  

 spørgsmål, nr.
S 1398, faktisk vedrører.   

    Og så vil jeg bare for resten af medlemmerne spørge: Vil  

 statsministeren beskrive effekten hos den østrigske befolkning af  

 udtalelser fra de europæiske regeringsledere om bilaterale sanktioner  

 mod Østrig?   

    Er statsministeren forundret over, at det her er et spørgsmål  

 om, hvornår man informerer Det Udenrigspolitiske Nævn om andre  

 ting, som knytter sig til de spørgsmål, vi lige har haft, eller  

 er det statsministerens indtryk, at det, det her drejer sig om, er, at man er  

 ved at udvikle Folketingets spørgetid til en almindelig generel  

 debat? Arne Melchior (CD):   

 Ja, da jeg meldte mig for at få ordet, vidste jeg ikke, at hr.
Buksti  

 ville stille nøjagtig det samme spørgsmål, som jeg ville  

 stille.
Og jeg har ikke spor imod, hvis jeg ikke får svar, for jeg  

 føler, at vi slet ikke er i spørgetid mere, hvor  

 spørgsmål og svar om konkrete ting veksler, men at vi er draget  

 ind i en debat, som kunne være rejst som en forespørgsel eller  

 lignende, og som jeg mener er en total misforståelse af  

 spørgetiden.   

    Når hr.
Thulesen Dahl taler om, at Folketinget må gribe ind,  

 så kan det da godt være, jeg ved ikke, om det hører med  

 under spørgsmål nr.
S 1398, men så bliver det jo  

 højst sandsynligt på en helt anden måde, der skal gribes  

 ind, end den, hr.
Thulesen Dahl tænker sig.   

    Men hvis statsministeren overhovedet vil svare, vil jeg spørge  

 ligesom hr.
Buksti: Er der her tale om en spørgetid, eller er der tale  

 om en debat på korte bemærkninger, hvilket jo slet ikke er  

 meningen? Når der skal føres en debat, skal der være tid  

 til at svare og give uddybende og sammenhængende svar.
Charlotte Antonsen (V):   

 Kan statsministeren bekræfte, at statsministeren allerede har  

 nægtet at svare på en stribe spørgsmål, der er  

 stillet i forbindelse med de andre fremsatte spørgsmål, og at  

 det dermed måske kan have medvirket til, at nogle  

 spørgsmål er gået igen på et senere tidspunkt?   

    Så vil jeg også spørge statsministeren, om  

 statsministeren ikke finder det meget drastisk at gå i krig -  

 diplomatisk krig - med et andet, venligsindet EU-land, når  

 statsministeren samtidig her svarer, at man ikke kan måle effekten af  

 straffen over for Østrig.
Det var jo det, der var svaret på  

 spørgsmålet, at det kan gå begge veje, som statsministeren  

 sagde.   

    Er det ikke en meget drastisk aktion, hvis man ikke engang kan måle  

 effekten? For effekten burde jo være i det østrigske folk og i  

 Østrig, eller er det i virkeligheden en helt anden hensigt,  

 statsministeren har haft med denne her sag? Handler det i virkeligheden om  

 dansk indenrigspolitik? Statsministeren (Poul Nyrup Rasmussen):   

 Jeg tror, vi er kommet op på, lad mig se engang: En, to, tre, fire,  

 fem, seks, syv, otte, ni, ti, elleve eller tolv indlæg.
Og jeg tror,  

 jeg må give hr.
Arne Melchior og hr.
Jacob Buksti ret i, at vi  

 efterhånden har nærmet os en generaldebat, og den er jeg helt  

 parat til at deltage i, men det er lidt anderledes betingelser, den så  

 skal forløbe under.
Jeg tror, § 20-spørgsmålene er  

 glimrende, og det er synd, at de ikke kan komme til at fungere sådan,  

 som jeg tror egentlig var den oprindelige hensigt.   

    Jeg skal prøve ganske kort at svare på nogle af de  

 spørgsmål, der er blevet stillet, men det er lidt vanskeligt,  

 fordi vi arbejder under nogle ganske bestemte tidsbetingelser, som jeg tror  

 Folketingets medlemmer er opmærksomme på.   

    Jeg kan bekræfte over for hr.
Lars Løkke Rasmussen, at det er  

 en udenrigspolitisk handling, som er dækket af grundlovens § 19, stk.  

 3. Vi har haft lejlighed til i Det Udenrigspolitiske Nævn at  

 drøfte det, og jeg kan berolige hr.
Lars Løkke Rasmussen med,  

 at der i Det Udenrigspolitiske Nævn er en forståelse for, at  

 statsministeren ikke kunne handle anderledes.
Det har jeg naturligvis noteret  

 mig.
Det er der et klart flertal for.
Og jeg tror egentlig godt, hr.
Lars  

 Løkke Rasmussen er klar over, at det også dækker hr.
Lars  

 Løkke Rasmussens eget parti.   

    Da hr.
Jacob Buksti spurgte, om jeg overhovedet kunne huske, hvad det var,  

 fru Eva Kjer Hansen havde spurgt om, kom jeg et øjeblik i tvivl.
Og  

 jeg må give hr.
Jacob Buksti ret: Jeg havde næsten glemt det.
Jeg  

 kunne måske minde fru Eva Kjer Hansen om, hvad der blev spurgt om.
Det,  

 der blev spurgt om, var: Vil statsministeren beskrive effekten hos den  

 østrigske befolkning af udtalelsen fra de europæiske  

 regeringsledere om bilaterale sanktioner mod Østrig? Og det beskrev  

 jeg faktisk i mit svar.   

    Jeg sagde, den østrigske befolkning har reageret forskelligt.
En  

 del af befolkningen har udtrykt sin solidaritet med vores holdninger ved at  

 demonstrere mod den nye regering.
En anden del af befolkningen har udtrykt  

 sin skuffelse og sin frustration.
Jeg tror, det har overrasket mange i  

 Østrig.
Og jeg har svaret, så godt jeg nu kan på  

 spørgsmålet, og dermed føler jeg også, at det er  

 håndteret, som det nu engang skal håndteres.   

    Hr.
Frank Dahlgaards sammenligning med revselsesretten eller  

 ikkerevselsesretten i forhold til børn tror jeg nu ikke umiddelbart  

 falder inden for spørgsmålet, og det kan vel heller ikke helt  

 sammenlignes.   

    Til hr.
Jens Hald Madsen og hr.
Jens Kirk: Vi har også  

 drøftet meget omhyggeligt i dag, hvornår vi er i en situation,  

 hvor denne reaktion ophører, og dertil har jeg svaret, og det vil jeg  

 gerne gentage over for hr.
Jens Kirk: Det kan der ikke siges noget  

 præcist om i dag.
Nu må vi se på den praktiske handling fra  

 regeringen i Østrig i forhold til det regeringsgrundlag, der nu  

 ligger.   

 Jeg har ikke mere at tilføje til spørgsmålet.
Jeg tror  

 heller ikke, der er mere at besvare, for spørgsmålet er fuldt og  

 helt besvaret.
Kristian Thulesen Dahl (DF):   

 Jo, men vi må jo komme igen og også under andre former.
Dansk  

 Folkeparti har for længst indleveret en forespørgselsdebat om  

 det her emne, og vi så da gerne, at den forespørgselsdebat kunne  

 have været i dag.
Men det har åbenbart ikke kunnet lade sig  

 gøre med statsministerens travle kalender at få den  

 forespørgsel før engang vel om en 14 dages tid, eller  

 hvornår den endelige dato bliver.   

    Vi må jo tage til efterretning, at statsministeren prioriterer  

 på den måde i forhold til Folketinget, og så må vi  

 selvfølgelig forsøge at få de svar på vores  

 spørgsmål på anden vis.   

    Må jeg minde statsministeren om, at den oprindelige hensigt med  

 spørgetiden var, at der kunne stilles spørgsmål, men det  

 var så sandelig da også, at ministeren kunne svare.
Og  

 statsministeren har i gentagne situationer nægtet at svare på  

 indholdet af de spørgsmål, der er blevet stillet, også  

 spørgsmål, der ligger klart inden for det,  

 hovedspørgsmålet relaterer sig til.   

    Må jeg bare nævne ét spørgsmål, og det kan  

 jeg jo så ikke direkte henvise til det her, men jeg har spurgt, om ikke  

 det er korrekt, at hvis man lavede aktionen over for Østrig inden for  

 EU-regi med den EU-jura, der ligger, så er handlingen over for  

 Østrig klart ulovlig.
Det spørgsmål har statsministeren  

 ikke ønsket at besvare, selv om det er stillet inden for et  

 spørgsmål, hvor det klart henhører.
 Peter Skaarup (DF):   

 Statsministeren siger, at vi skal holde spørgsmålet inden for  

 rammerne af de spørgsmål, der er stillet, og det er  

 selvfølgelig 100 pct. klart; men når statsministeren  

 nægter at svare, er vi nødt til at gentage  

 spørgsmålene og prøve at få svar på de  

 spørgsmål, vi nu stiller.   

    Et af dem, jeg stillede, som ligger 100 pct. inden for rammerne af de  

 spørgsmål her, nemlig effekten i forhold til den  

 østrigske befolkning, er: Mener statsministeren, det er rimeligt, at  

 det rammer østrigske virksomheder og danske virksomheder og dermed den  

 østrigske befolkning, at der nu er indført de her diplomatiske  

 sanktioner, at der skabes vanskeligheder for virksomheder, der prøver  

 på drive handel de to lande imellem? Mener regeringen, at det er  

 rimeligt, og vil regeringen sikre, at de vanskeligheder ophører,  

 så der bliver business as usual for virksomhederne? Det ville klart  

 være rimeligt at få svar på det her; det vil være  

 rimeligt, at Folketinget får det at vide, sådan at virksomhederne  

 har noget at rette sig efter.
Jens Hald Madsen (V):   

 Jeg vil sige, at jeg har lidt svært ved at forstå  

 statsministerens kritik af, at det her er ved at udvikle sig til en debat.
En  

 debat kræver jo, at der er en dialog.
Vi spørger.  

 Statsministeren svarer ikke.
Vi spørger.
Statsministeren svarer ikke.  

 Det er ikke en debat, det er et problem.   

    Jeg spørger igen: Hvad er grundlaget for at videreføre  

 sanktionerne, når den nuværende østrigske regering ikke er  

 kommet med nogen som helst racistiske udtalelser og man ikke kan finde  

 én eneste plet på regeringsgrundlaget? Hvad er det, der  

 begrunder, at man skal videreføre de sanktioner? Og jeg har  

 tænkt mig at fortsætte med at stille det spørgsmål,  

 indtil statsministeren vil føre en dialog.
Eva Kjer Hansen (V):   

 Statsministeren har her under spørgetiden flere gange henvist  

 sådan lidt hånende til de mange skriftlige  

 spørgsmål, der er indleveret, og jeg må sige, at det er  

 jeg glad for, for det giver os dog muligheden for i hvert fald at stille  

 spørgsmål til statsministeren.   

    Jeg troede egentlig, måske lidt naivt, at statsministeren ville  

 være glad for at få en åben debat om det her emne, som jo  

 optager ikke bare Folketinget, men også vælgerne ude omkring og  

 den danske befolkning i det hele taget.
Jeg har hver gang stillet uddybende  

 spørgsmål til det oprindelige spørgsmål, og jeg  

 synes, det er dybt frustrerende, at statsministeren ikke vil give svar  

 på spørgsmålene.   

    Statsministeren har haft mulighed for at komme i Folketingets  

 spørgetime to tirsdage, hvor det her emne har været aktuelt.  

 Statsministeren har to gange valgt ikke at møde op under  

 spørgetimen.
Jeg håber, at statsministeren foranlediget af de  

 mange spørgsmål i dag vil komme på førstkommende  

 tirsdag for at kunne følge op på denne her diskussion og det her  

 emne, som er så vigtigt for os at diskutere.
Jens Kirk (V):   

 Jeg siger tak for statsministerens forrige svar, som får mig til at  

 sige, at det ikke er nemt at være den østrigske regering, for  

 statsministeren kan ikke uddybe nærmere, hvad det er, man skal  

 gøre anderledes end det, man gør nu, for at få disse  

 sanktioner ophævet.   

    Det får mig til at spørge: Hvad er det i grunden, der har  

 iværksat det så, når man ikke ved, hvordan man skal komme  

 ud af det igen? Hermed sluttede spørgsmålet.
