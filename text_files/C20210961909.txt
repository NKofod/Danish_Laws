Cirkulære om Organisationsaftale for stampersonel af linjen og reserven samt elever i Forsvarsministeriet med tilhørende myndigheder Generelle bemærkninger 1. Forsvarsministeriets Personalestyrelse, Centralorganisationen af 2010  CO10 og Centralforeningen for Stampersonel har den 5. august 2021 underskrevet nedenstående organisationsaftale for stampersonel af linjen og reserven samt elever i Forsvarsministeriet med tilhørende myndigheder.
 2. Der er indført et manuelt niveau i Beredskabsstyrelsen, der følger udviklingsforløbet som konstabler på organisationsaftalen i øvrigt, med overgang til sats 2 efter 4 år og mulighed for udnævnelse til korporaler.
3. Der sker en forhøjelse af pension for basisløn og pensionsgivende tillæg for overenskomstansatte med virkning fra 1. april 2022. Endvidere sker en forhøjelse af pension for pensionsgivende tillæg for tjenestemands- og tjenestemandslignende ansatte, ligeledes med virkning fra Ikraftræden Cirkulæret har virkning fra 1. april 2021. Samtidigt ophæves cirkulæreskrivelse nr. 9306 af 20/03/2017 om organisationsaftale for stampersonel af linjen og reserven samt elever i Forsvarsministeriet med tilhørende myndigheder.
Forsvarsministeriets Personalestyrelse, den 13. august 2021 Inger Merete Børsting Bilag ORGANISATIONSAFTALE FOR STAMPERSONEL AF LINJEN OG RESERVEN SAMT ELEVER I FORSVARSMINISTERIET MED TILHØRENDE MYNDIGHEDER Til organisationsaftalen er der knyttet følgende bilag:
Bilag 1. Centralt aftalte tillæg for ansatte i Forsvaret på nyt lønsystem Bilag 2. Reserven Bilag 3. Løn og øvrige vilkår for ansatte i Beredskabsstyrelsen Bilag 4. Løn og øvrige vilkår for overenskomstansatte i Forsvaret ansat før 1. april 2015 Bilag 5. Løn og øvrige vilkår for tjenestemandsansatte, herunder ansatte på tjenestemandslignende vilkår og Søværnets mekanikere Bilag 6. Centralt aftalte tillæg for ansatte i Forsvaret på gammelt lønsystem Bilag 7: Civiluddannelse Organisationsaftale for stampersonel af linjen og reserven samt elever i Forsvarsministeriet med tilhørende myndigheder Denne organisationsaftale supplerer og/eller fraviger fællesoverenskomsten mellem Finansministeriet og Lærernes Centralorganisation og CO10 - Centralorganisationen af 2010 (fællesoverenskomsten), for tiden cirkulære nr. 10096 af 4. december 2019.
 Følgende bestemmelser i fællesoverenskomsten finder ikke anvendelse: § 7, stk. 1 og 2, 2. og 3. pkt., § 11 og §§ 29-35.
 Organisationsaftalen udgør sammen med fællesoverenskomsten det samlede overenskomstgrundlag for stampersonel på Centralforeningen for Stampersonels aftaleområde inden for Forsvarsministeriets område.
 Alle beløb er anført i grundbeløb i marts 2012 niveau.
Kapitel 1 Organisationsaftalens område m.v.
§ 1. Dækningsområde Organisationsaftalen er gældende for følgende stampersonel, der ansættes den 1. april 2015 eller senere under Forsvarsministeriet med tilhørende myndigheder:
 1) Militære lærlinge, konstabelelever, kvinder på værnepligtslignende vilkår, konstabler, overkonstabler, specialister og korporaler i Søværnet og Flyvevåbnet.
 2) Sergentelever, sergenter, oversergenter, seniorsergenter og chefsergenter i Hæren, Søværnet og Flyvevåbnet.
 Bemærkninger til § 1, stk. 1:
 For ansatte ansat før 1. april 2015 henvises til organisationsaftalens bilag 4-7.
Stk. 2. Organisationsaftalen omfatter endvidere 1) Kvinder på værnepligtslignende vilkår, konstabler, overkonstabler og korporaler i Beredskabsstyrelsen.
 2) Fremtidige sergentelever, sergenter, oversergenter, seniorsergenter og chefsergenter i Beredskabsstyrelsen.
 Løn og ansættelsesvilkår for Beredskabsstyrelsen fremgår af organisationsaftalens bilag 3. Disse ansatte er udover bilag 3 omfattet af organisationsaftalens §§ 1 og 17.
§ 2. Ansættelse Ansættelse sker uden tidsbegrænsning, jf. dog stk. 2-4.
 Stk. 2. Tidsbegrænset ansættelse kan ske:
1) I forbindelse med udsendelse til internationale operationer (INTOPS), 2) I forbindelse med den ansattes gennemgang af Søværnets / Flyvevåbnets reaktionsstyrkeuddannelse, 3) Ved ansættelse på værnepligtslignende vilkår, jf. aftale mellem Forsvarsministeriets Personalestyrelse og Centralforeningen for Stampersonel, for tiden aftale af 30. april 2015.
 Stk. 3. Øvrige tidsbegrænsede ansættelser kan ske efter forhandling mellem Forsvarsministeriets Personalestyrelse og Centralforeningen for Stampersonel.
 Stk. 4. En forlængelse af ansættelsesforholdet for ansatte, der er ansat tidsbegrænset, jf. stk. 2 og 3, kan kun ske, såfremt objektive forhold kan begrunde det.
 Stk. 5. Konstabelelever, der ansættes uden forudgående værnepligtsforløb, har i en periode, der svarer til værnepligtsforløbet, løn, ydelser og vilkår svarende til, hvad der gælder for menige til pligtig tjeneste, jf. bestemmelserne om aflønning m.v. af personel til værnepligtstjeneste i Forsvaret, for tiden cirkulære nr. 9709 af 11. november 2005.
 Bemærkninger til § 2:
 Med henblik på den ansattes gennemgang af sergentuddannelse på SU og efterfølgende tjeneste henvises til aftale mellem Forsvarsministeriets Personalestyrelse og Centralforeningen for Stampersonel om ansættelse af sergentelever for gennemgang af grundlæggende sergentuddannelse og efterfølgende virke som sergent, for tiden aftale af 30. april 2015.
§ 3. Deltidsansættelse Der kan mellem Forsvaret og en allerede ansat træffes aftale om overgang til deltidsansættelse.
Før der sker nyansættelse på deltid, skal det undersøges, om de pågældende arbejdsfunktioner lige så hensigtsmæssigt kan udføres af en allerede ansat på deltid, der har de krævede kvalifikationer, og som ønsker at overgå til en højere beskæftigelsesgrad.
 Stk. 2. Tillidsrepræsentanten orienteres om indgåede aftaler om deltidsansættelse.
 Stk. 3. Den gennemsnitlige ugentlige arbejdstid for deltidsansatte skal udgøre mindst 15 timer.
 Stk. 4. Under udsendelse overgår den ansatte fra deltids- til fuldtidsansættelse.
 Stk. 5. Ved ansættelse på deltid ydes forholdsmæssig løn.
Stk. 6. Merarbejde i forbindelse med deltidsansættelse bør kun undtagelsesvis finde sted.
Arbejde indtil fuldtidsnorm honoreres med almindelig timeløn eller afspadsering.
Kapitel 2 Løn m.v.
§ 4. Lønsystemet Lønsystemet er etableret i henhold til den gældende rammeaftale om nye lønsystemer, for tiden cirkulære nr. 9940 af 31. oktober 2019.
Stk. 2. Lønsystemet består af en basisløn, der suppleres med en tillægsdel.
Tillægsdelen omfatter centralt aftalte tillæg samt lokalt aftalte funktionstillæg, kvalifikationstillæg, engangsvederlag og resultatløn.
§ 5. Basisløn Ansatte omfattet af § 1, stk. 1, indplaceres efter nedenstående basisaflønninger.
Basisløn er angivet i årligt grundbeløb (niveau marts 2012).
 * Ved erhvervsuddannelse forstås en af Undervisningsministeriet godkendt erhvervsuddannelse jf. den til enhver tid gældende erhvervsuddannelseslov.
§ 6. Centralt aftalte tillæg Ansatte oppebærer centralt aftalte tillæg oplistet i bilag 1 i henhold til de i bilaget nævnte aftaler.
§ 7. Vederlag for funktion i højere stilling Til ansatte af konstabel- og sergentgruppen, som virker på et højere funktionsniveau, ydes et fast vederlag.
 Stk. 2. Konstabler, som virker i en sergentstilling (alle niveauer) eller i en civil stilling på et højere funktionsniveau, ydes et årligt pensionsgivende vederlag på kr. 11.900.
 Stk. 3. Sergenter, som virker på et højere funktionsniveau indenfor sergentgruppen, ydes et pensionsgivende årligt vederlag på kr. 14.400.
 Stk. 4. Sergenter, som virker i en officersstilling, ydes et årligt pensionsgivende vederlag på kr. 14.400.
 Stk. 5. Sergenter, som virker på et højere funktionsniveau i en civil stilling, ydes et årligt pensionsgivende vederlag på kr. 14.400.
 Stk. 6. Administration af vederlaget følger aftale om betaling m.v. under funktion i højere stilling for tjenestemænd i staten og folkekirken, for tiden cirkulære nr. 9241 af 23. juni 2011, med følgende tilføjelser:
Karenstid i forbindelse med overtagelse af funktionen er 7 dage og karenstid i forbindelse med ferie er 22 dage.
Vederlaget ydes bagudrettet.
Stk. 7. Ansatte, som gennemgår kursus, herunder sergentuddannelse, som udsendt i INTOPS, eller som på anden vis ikke virker i funktionen, oppebærer ikke vederlag.
Ansatte, der er udsendt i INTOPS i den højere funktion, oppebærer fortsat vederlag.
§ 8. Pension Til ansatte indbetales jf. fællesoverenskomsten et pensionsbidrag, der udgør 16,6 pct. af basisløn og pensionsgivende tillæg.
Fra 1. april 2022 indbetales jf. fællesoverenskomsten et pensionsbidrag, der udgør 16,9 pct. af basisløn og pensionsgivende tillæg Stk. 2. Ansættelsesmyndigheden indbetaler pensionsbidrag til CS Pensionsfond.
§ 9. Udbetaling i utide af pensionsordninger Pensionsbidrag og tilvækst kan ikke frigives/udbetales i utide forud for pensioneringstidspunktet.
 Stk. 2. Udbetaling af opsparet pension på konti i CS Pensionsfond kan ske fra hvilende konti, dvs. hvor der ikke er sket indbetaling i minimum 12 måneder, såfremt kontoens samlede indestående ikke overstiger kr. 15.728 (niveau marts 2012), bagatelgrænse.
§ 10. Forsikring for ansatte med obligatorisk arbejdsmarkedspension Ansatte, der har en obligatorisk arbejdsmarkedspension, er omfattet af reglerne om forsikringsordning for CS Pensionsfond.
Forsikringen skal være tegnet ved CS Pensionsfonds foranstaltning.
Kapitel 3 Arbejdstid § 10. Arbejdstid De ansatte er omfattet af Statens arbejdstidsaftale indgået mellem Skatteministeriet og centralorganisationerne, for tiden cirkulære nr.10087 af 2. december 2019, og i supplement hertil de til enhver tid gældende aftaler mellem Forsvarsministeriet, Forsvarsministeriets Personalestyrelse (tidligere Forsvarets Personeltjeneste) m.fl. og hovedorganisationerne og/eller Centralforeningen for Stampersonel samt eventuelle lokalaftaler.
Videre gælder der som supplement til Statens arbejdstidsaftale følgende:
Stk. 2. Statens arbejdstidsaftale gælder ikke for konstabelelever, der under gennemførelse af uddannelsen til konstabel aftjener værnepligt.
I perioden, der svarer til gennemførelse af værnepligten, er konstabeleleverne omfattet af de til enhver tid gældende vilkår, der fastsættes af forsvarsministeren.
Stk. 3. Vagt- eller beredskabstjeneste af 24 timers varighed på tjenestestedet kan alene finde sted i forbindelse med egentlig militærtjeneste.
Dette kan evt. fraviges ved lokalaftale.
For vagt- eller beredskabstjeneste af 24 timers varighed på tjenestestedet (inkl. daglig tjeneste), ydes 1 erstatningsfridag.
For deltagelse i øvelser af mindst 24 timers varighed ydes 1 erstatningsfridag pr. påbegyndt kalenderdøgn.
Erstatningsfrihed anses for afviklet, når der gives den ansatte en sammenhængende frihed i 24 timer, jf. aftale nr. 85, 87-2011-3 af 1. december 1989 med senere ændringer (7. december 2005).
 Stk. 4. Kan erstatningsfrihed ikke afvikles i den aftalte planlægningsperiode, skal der ydes vagt- eller øvelsestillæg umiddelbart efter planlægningsperiodens udløb.
 Stk. 5. I arbejdstidsplanlægningen for besætningsmedlemmer om bord på Søværnets skibe indgår sejlads, ophold i havn eller til ankers uden for basehavnen, når der ydes sø-ydelser med enhedens til enhver tid gældende normale daglige arbejdstid.
 Stk. 6. Der ydes godtgørelse for tjeneste i weekender og på helligdage samt natpenge i henhold til den til enhver tid gældende aftale om regulering af natpenge mv. for militært ansatte.
Stk. 7. I forbindelse med international tjeneste ydes der frihed (2/7-dage) i henhold til de til enhver tid gældende aftaler mellem Forsvarsministeriets Personalestyrelse og Centralforeningen for Stampersonel.
For hvert sejldøgn på lørdage, søndage og helligdage optjenes én fridag for tjeneste til søs.
 Stk. 8. For særlig beredskabstjeneste gælder protokollat nr. 3 af 7. december 2005 med senere ændringer til forhandlingsresultat for overenskomst 2005 mellem Forsvarets Personeltjeneste og Centralforeningen for Stampersonel.
 Stk. 9. Aftale af 1. juli 2007 med senere ændringer om supplement til arbejdstidsregler for tjenestemænd i staten mv. mellem Forsvarets Personeltjeneste og Centralforeningen for Stampersonel vedrørende dag- og døgnarbejdere.
 Stk. 10. Aftale af 1. juli 2007 om militærtillæggets dækningsgrad med senere ændringer mellem Forsvarets Personeltjeneste og Centralforeningen for Stampersonel.
§ 11. Konvertering af ikke-afviklet merarbejde til opsparingsdage Merarbejde, som ikke er afspadseret ved udgangen af kvartalet efter opgørelsesperiodens udløb eller efter aftale med den ansatte er udskudt i op til 1 år efter opgørelsesperiodens udløb, kan efter den ansattes ønske konverteres til opsparingsdage, søges overført til fridøgnsbank eller godtgøres økonomisk.
 Stk. 2. Tilsvarende kan frihed, der er optjent som kompensation for tjeneste i tidsrummet fra kl. 17:00 til kl. 06:00 (kl. 15:00 til kl. 07:00), som ikke er blevet afholdt senest 6 måneder efter opgørelsesperiodens udløb, efter den ansattes ønske, konverteres til opsparingsdage eller søges overført til fridøgnsbank.
Kapitel 4 Øvrige bestemmelser § 12. Flyttegodtgørelse De ansatte ydes flyttegodtgørelse jf. fællesoverenskomstens § 20 samt aftale om særlig godtgørelse for dobbelt husførelse mv. inden for Forsvaret mellem Forsvarsministeriet og centralorganisationerne, for tiden aftale af 4. juli 1994.
 Stk. 2. Elever og ansatte på værnepligtslignende vilkår er ikke omfattet af stk. 1.
§ 13. Skole og kursus Ansatte, der er elever på skoler og kurser og lignende, ydes godtgørelse for merudgifter i henhold til bestemmelserne i aftale nr. 65 af 26. oktober 1981 om godtgørelse af merudgifter under deltagelse i øvelser, sejlads med flådens skibe samt under ophold i øvelses-/ skydelejr m.v. for personel under Forsvarsministeriets område.
 Bemærkninger til § 13, stk. 1:
Bestemmelsen udgør en fravigelse af tjenesterejseaftalen.
De nærmere vilkår er beskrevet i FPTBST 564-42 om godtgørelse af merudgifter under deltagelse i øvelser, sejlads med søværnets skibe m.v. samt under ophold i øvelses-/skydelejre m.v. for personel under Forsvarsministeriets område.
Stk. 2. Indkvartering af ansatte, der er på skole og kurser, sker normalt på enkeltmandskvarterer.
For ansatte, der ikke er fyldt 22 år, kan der dog ske indkvartering i kvarterer, beboet af 2 personer.
 Stk. 3. Kan indkvartering, jf. stk. 2, ikke finde sted på uddannelsesstedet eller i umiddelbar nærhed heraf (maksimumafstand 1 km), ydes godtgørelse for logi i henhold til tjenesterejseaftalen.
 Stk. 4. I tilfælde hvor bespisning under kursusperioden ikke kan finde sted i Forsvarets cafeterier ved enten kursussted eller indkvarteringssted, eller i umiddelbar nærhed heraf (max afstand 1 km.), ydes der i stedet for den i stk. 1 nævnte godtgørelse for merudgifter time- og dagpenge m.v. i henhold til den til enhver tid gældende aftale mellem Finansministeriet og centralorganisationerne om tjenesterejser for de måltider, der ikke kan indtages i Forsvarets cafeterier.
Stk. 5. Under deltagelse i kurser og lignende, hvor stampersonel udgør mindre end 50 pct. af deltagerne, ydes time- og dagpenge mv. samt nattillæg i henhold til tjenesterejseaftalen.
Herved fraviges bestemmelsen i stk. 1.
Stk. 6. I tilfælde hvor indkvartering og/eller bespisning ikke kan finde sted ved enten kursusstedet eller indkvarteringsstedet eller i umiddelbar nærhed deraf, kan anden indkvartering og bespisning i hvert enkelt tilfælde aftales mellem Forsvarsministeriets Personalestyrelse og Centralforeningen for Stampersonel.
Såfremt enighed ikke opnås, følges bestemmelserne som angivet i stk. 1-5.
§ 14. Udstationering i Grønland og på Færøerne Ansatte, der udstationeres i Grønland er omfattet af den til enhver tid gældende aftale med senere ændringer om godtgørelse af udgifter til kost og logi mv. under udstationering til Grønlands Kommando, på inspektionskuttere og SKA-både ved Grønland, Slædepatruljen SIRIUS, Station Nord, Mestersvig samt som forbindelsesofficer under Grønlands Kommando (Grønlandsaftalen) mellem Forsvarsministeriet og Statsansattes Kartel m.fl.
 Bemærkninger til § 14:
 De nærmere vilkår er beskrevet i FPTBST 564-42 om godtgørelse af merudgifter under deltagelse i øvelser, sejlads med søværnets skibe m.v. samt under ophold i øvelses-/skydelejre m.v. for personel under Forsvarsministeriets område.
§ 15. Øvelsesvirksomhed, sejlads samt ophold i øvelses-/skydelejre Under deltagelse i øvelser, sejlads med søværnets skibe samt under ophold i øvelses-/skydelejre ydes merudgiftsgodtgørelse i henhold til aftale nr. 65 af 26. oktober 1981 om godtgørelse af merudgifter under deltagelse i øvelser, sejlads med flådens skibe samt under ophold i øvelses-/ skydelejr m.v. for personel under Forsvarsministeriets område.
 Bemærkninger til § 15:
 De nærmere vilkår er beskrevet i FPTBST 564-42 om godtgørelse af merudgifter under deltagelse i øvelser, sejlads med søværnets skibe m.v. samt under ophold i øvelses-/skydelejre m.v. for personel under Forsvarsministeriets område.
§ 16. Opsigelse inden tiltræden Indtil den ansatte påbegynder sin ansættelse, kan begge parter opsige ansættelsesforholdet uden varsel.
I den forbindelse gives der ikke erstatning for eventuelle økonomiske tab, der måtte være opstået i den anledning.
§ 17. Udstationering under erhvervsuddannelse Såfremt ansatte under gennemgang af en erhvervsuddannelse, beordres til at forrette tjeneste/uddannelse et andet sted end det faste tjenestested (tjenesterejse/udstationering), ydes der indkvartering og bespisning mv. efter reglerne i afsnittet om skole- og kursus, jf. § 11.
§ 18. Uniform De ansatte ydes fri uniform i henhold til det gældende uniformsreglement, for tiden aftale mellem Forsvarsministeriet og Forsvarsgruppen i Akademikernes Centralorganisation, Forsvarsgruppen i Statstjenestemændenes Centralorganisation II, Centralforeningen for Stampersonel, Hærens Konstabel- og Korporalforening og Reserveofficersforeningen i Danmark om bestemmelser om uniformering af forsvarets militære personel af 1. februar 1991 samt cirkulære nr. 25070 af 27. juni 1991.
Kapitel 5 Forhandlingsregler m.v.
§ 19. Ikrafttræden og opsigelse Organisationsaftalen med tilhørende bilag har virkning fra den 1. april  2021, og kan af hver af parterne opsiges skriftligt med 3 måneders varsel til en 31. marts, dog tidligst til den 31. marts 2024.
 Stk. 2. Inden for dækningsområdet træder organisationsaftalen i stedet for organisationsaftale for Centralforeningen for Stampersonel af linjen og reserven samt elever i Forsvarsministeriet med tilhørende myndigheder af 1. oktober 2018.
Bilag 1 Centralt aftalte tillæg for ansatte i Forsvaret på nyt lønsystem Pensionsgivende tillæg er angivet med (P), ikke-pensionsgivende tillæg med (IP). Beløb er angivet i årligt grundbeløb (niveau marts 2012).
INTOPS ydelser Bilag 2 Reserven § 1. Ansættelse Dette bilag finder anvendelse for ansatte af reserven (rådighedspersonel) under indkommandering.
 Stk. 2. Ansættelse sker på reservekontrakt.
§ 2. Indkommandering Ansatte på reservekontrakt oppebærer i forbindelse med indkommandering forholdsmæssig løn og ydelser i henhold til organisationsaftalen.
De ansatte er alene omfattet af organisationsaftalens §§ 1, 4-7, 9, 16 og 18.
 Stk. 2. Der indbetales ikke pensionsbidrag af indkommanderingsvederlag.
 Stk. 3. Der optjenes feriegodtgørelse i henhold til ferieloven.
§ 3. Afvikling af rådighedstjeneste Under afvikling af rådighedstjeneste anses den ansattes faste bopæl som det faste tjenestested i henseende til beregning af befordringsgodtgørelse, time- og dagpenge m.v. samt merudgiftsgodtgørelse.
Der ydes ikke arbejdstid under rejsen.
Bilag 3 Løn og øvrige vilkår for ansatte i Beredskabsstyrelsen Kapitel 1 Ansættelse § 1. Ansættelse Kontraktformerne er tidsubegrænset eller tidsbegrænset ansættelse samt ansættelse med begrænset og almindelig rådighedspligt.
Stk. 2. Tidsubegrænset og tidsbegrænset ansættelse forudsætter, at værnepligtsuddannelsen er gennemført.
Efter en konkret vurdering kan der dog ske ansættelse tidsbegrænset, hvis ansøgeren har en beredskabsfaglig eller anden relevant uddannelsesmæssig baggrund.
 Bemærkninger til § 1, stk. 2:
 Ved værnepligtsuddannelsen forstås den almindelige værnepligtsuddannelse i Beredskabsstyrelsen.
§ 2. Deltidsansættelse Der kan mellem Beredskabsstyrelsen og en allerede ansat træffes aftale om overgang til deltidsansættelse.
Før der sker nyansættelse på deltid, skal det undersøges, om de pågældende arbejdsfunktioner lige så hensigtsmæssigt kan udføres af allerede ansatte på deltid, der har de krævede kvalifikationer, og som ønsker at overgå til en højere beskæftigelsesgrad.
 Stk. 2. Tillidsrepræsentanten orienteres om indgåede aftaler om deltidsansættelse.
 Stk. 3. Den gennemsnitlige ugentlige arbejdstid for deltidsansatte skal udgøre mindst 15 timer.
 Stk. 4. Under udsendelse overgår den ansatte fra deltids- til fuldtidsansættelse.
 Stk. 5. Ved ansættelse på deltid ydes forholdsmæssig løn i forhold til nærværende bilag.
Stk. 6. Merarbejde i forbindelse med deltidsansættelse bør kun undtagelsesvis finde sted.
Arbejde indtil fuldtidsnorm honoreres med almindelig timeløn eller afspadsering.
Kapitel 2 Løn m.v.
§ 3. Lønsystemet Lønsystemet er etableret i henhold til rammeaftalen om nye lønsystemer, for tiden cirkulære nr. 9940 af 31. oktober 2019.
Stk. 2. Lønsystemet består af en basisløn, der suppleres med en tillægsdel.
Tillægsdelen omfatter centralt aftalte tillæg samt lokalt aftalte funktionstillæg, kvalifikationstillæg, engangsvederlag og resultatløn.
Stk. 3. Individuelle tillæg bortfalder ved udnævnelse til højere grad og skal i den forbindelse genforhandles.
Ved ændring af tjenestested uden udnævnelse bortfalder lokalt aftalte funktionstillæg til genforhandling ved det nye tjenestested.
 Stk. 4. Ansatte, der har indgået kontrakt om almindelig rådighedstjeneste i Beredskabsstyrelsen, ydes et årligt rådighedsvederlag på kr. 14.700 (niveau marts 2012). Ved indkaldelse og hjemsendelse i løbet af måneden vil løn og faste tillæg være at beregne med 7,4/1924 årsløn for hver dag, den faktiske indkaldelse varer.
 Stk. 5. Ansatte på rådighedskontrakt og ansatte, der har indgået kontrakt om almindelig rådighedstjeneste i Beredskabsstyrelsen, optjener feriegodtgørelse i henhold til ferieloven og oppebærer ikke pension i henhold til denne aftale.
 Stk. 6. Ansatte på rådighedskontrakt oppebærer i forbindelse med indkommandering forholdsmæssig løn og ydelser i henhold til denne aftale, jf. dog stk. 5.
§ 4. Basisløn De ansatte indplaceres efter nedenstående basisløngrupper.
Basisløn er angivet i årligt grundbeløb (niveau marts 2012).
§ 5. Centralt aftalte tillæg Pensionsgivende tillæg er angivet med (P), ikke-pensionsgivende tillæg med (IP).
§ 6. Vederlag for funktion i højere stilling Til ansatte i Beredskabsstyrelsen, som virker på et højere funktionsniveau, ydes vederlag således:
 Stk. 2. Midlertidig tjeneste i højere stillinger kan finde sted ved funktion i stillinger inden for mellemlederstrukturen, stillinger klassificeret på ledergruppens laveste funktionsniveau og stillinger klassificeret på ledergruppens højere funktionsniveau.
 Stk. 3. Der ydes vederlag til stampersonel, der midlertidigt fungerer i en højere stilling efter de for tjenestemænd gældende regler for betaling for midlertidig tjeneste i højere stilling, i henhold til aftale om betaling m.v. under funktion i højere stilling for tjenestemænd i staten og folkekirken, for tiden cirkulære nr. 9241 af 23. juni 2011.
 Stk. 4. Ved funktion i højere stilling på ledergruppens laveste og højere niveau, ydes redningsberedskabstillæg i forhold til de for ledergruppen fastsatte satser.
 Stk. 5. Beordring til funktion i stillinger klassificeret i ledergruppens højere funktionsniveau kan alene ske efter Beredskabsstyrelsens godkendelse af hvert enkelt tilfælde.
 Stk. 6. Ved midlertidig funktion i en højere stilling beholdes centralt og lokalt aftalte funktionstillæg under forudsætning af, at tilbagegangsstillingen er omfattet af det i stk. 1 anførte tillæg, og at der i den højere stilling ikke ydes et funktionsbestemt tillæg.
 Bemærkninger til § 6, stk. 2, 4 og 5:
 Ledergruppens laveste funktionsniveau udgør korpsmestre, og ledergruppens højere funktionsniveau udgør sektionsledere.
§ 7. Pension Der indbetales pensionsbidrag udgørende 15,4 pct. af basisløn og pensionsgivende tillæg.
Fra 1. april 2022 indbetales et pensionsbidrag, der udgør 16,9 pct. af basisløn og pensionsgivende tillæg Stk. 2. Ansættelsesmyndigheden indbetaler pensionsbidrag til CS Pensionsfond.
§ 8. Udbetaling i utide af pensionsordninger Pensionsbidrag og tilvækst, der er indbetalt efter 1. april 1995, kan ikke frigives/udbetales i utide forud for pensioneringstidspunktet.
 Stk. 2. Udbetaling af opsparet pension på konti i CS Pensionsfond kan ske fra hvilende konti, dvs. hvor der ikke er sket indbetaling i minimum 12 måneder, såfremt kontoens samlede indestående ikke overstiger kr. 15.728 (niveau marts 2012), bagatelgrænse.
Kapitel 3 Arbejdstid § 9. Arbejdstid De ansatte er omfattet af Statens arbejdstidsaftale indgået mellem Skatteministeriet og centralorganisationerne, for tiden cirkulære nr.10087 af 2. december 2019, og i supplement hertil:
1. Planlægningen af den arbejdstid, der er til rådighed, skal udføres fremadrettet for en periode af mindst 13 ugers  og op til maksimalt 52 ugers varighed.
Planlægningsperiodens længde aftales lokalt.
Arbejdstiden opgøres hvert kvartal.
2. Uniformeret fastansatte har ingen højeste arbejdstid.
Dette indebærer, at de ansatte ikke kan oppebære overarbejdsbetaling eller frihed for overarbejde.
Der skal for de ansatte planlægges med en gennemsnitlig arbejdstid i planlægningsperioden på 37 timer pr. uge.
3. Planlagte øvelser af under 24 timers varighed tæller arbejdstidsmæssigt time for time.
Planlagte øvelser på 24 timer og derover udføres som døgntjeneste.
I arbejdstids-planlægningen indgår såvel døgntjenesten som erstatningsfriheden herfor, med den til enhver tid ved den enkelte enhed aftalte normale arbejdstid.
Til faste befalingsmænd ydes der i anledning af deltagelse af mindst 24 timers varighed i øvelser 1 erstatningsfrihed pr. påbegyndt kalenderdøgn.
 4. Erstatningsfrihed for døgntjeneste jf. pkt. 3 godtgøres normalt med et øvelsestillæg, men kan i stedet afspadseres efter aftale mellem den ansatte og tjenestestedet.
5. For tjeneste på normalt arbejdsfri dage i forbindelse med døgntjeneste (øvelse) ydes i supplement til øvelsestillægget 7,4 timers erstatningsfrihed.
Anden form for tjeneste på normalt arbejdsfri dage registreres som arbejdstid svarende til varigheden af den præsterede tjeneste.
Kapitel 4 Øvrige bestemmelser § 10. Flyttegodtgørelse De ansatte ydes flyttegodtgørelse jf. fællesoverenskomstens § 20.
§ 11. Uniform De ansatte ydes fri uniform i henhold til det gældende uniformsreglement, for tiden aftale mellem Forsvarsministeriet og Forsvarsgruppen i Akademikernes Centralorganisation, Forsvarsgruppen i Statstjenestemændenes Centralorganisation II, Centralforeningen for Stampersonel, Hærens Konstabel- og Korporalforening og Reserveofficersforeningen i Danmark om bestemmelser om uniformering af forsvarets militære personel af 1. februar 1991 samt cirkulære nr. 25070 af 27. juni 1991.
§ 12. Tjenesterejser Tjenesterejser er omfattet af aftale om tjenesterejser mellem Finansministeriet og Statsansattes Kartel, Statstjenestemændenes Centralorganisation II, Akademikernes Centralorganisation, Lærernes Centralorganisation og Overenskomstansattes Centralorganisation, for tiden cirkulære nr. 12212 af 30. juni 2000.
§ 13. Rådighedstjeneste (personel af reserven) Under afvikling af rådighedstjeneste anses den faste bopæl som det faste tjenestested i henseende til beregning af befordringsgodtgørelse, time- og dagpenge mv. samt merudgiftsgodtgørelse.
Der ydes ikke arbejdstid under rejsen.
§ 14. Forsikring for ansatte med obligatorisk arbejdsmarkedspension Ansatte, der har en obligatorisk arbejdsmarkedspension, er omfattet af reglerne om forsikringsordning for CS Pensionsfon.
Forsikringen skal være tegnet ved CS Pensionsfonds foranstaltning senest ved ansættelsestidspunktet.
Bilag 4 Løn og øvrige vilkår for overenskomstansatte i Forsvaret ansat før 1. april 2015 Kapitel 1 Dækningsområde § 1. Bilag 4 er gældende for overenskomstansat stampersonel, der er ansat før den 1. april 2015 og omfatter ansatte til korttids-, langtids-, rådigheds-, og øvrig rådighedstjeneste med tillægskontrakt.
 Bemærkninger til § 1, stk. 1:
For ansatte ansat pr. 1. april 2015 og senere henvises til organisationsaftalen.
For tjenestemandsansat stampersonel, herunder ansatte på tjenestemandslignende vilkår og Søværnets mekanikere henvises til organisationsaftalens bilag 5.
 Stk. 2. Ansatte, der er tiltrådt i perioden 1. september 2014 til og med 31. marts 2015 kan vælge at overgå til organisationsaftale for ansatte efter 1. april 2015. Overgangen sker den 1. i måneden efter valget er meddelt Forsvarsministeriets Personalestyrelse.
Kapitel 2 Ansættelse § 2. Korttidstjeneste Korttidsansættelse indtil det fyldte 35. år (K-35).
Stk. 2. Forlængelse af ansættelsesforholdet udover det 35. år sker i henhold til protokollat nr. 4 til forhandlingsresultat af 7. december 2005 mellem Forsvarets Personeltjeneste og Centralforeningen for Stampersonel.
Det gælder videre, at forlængelse af ansættelsesforholdet kun kan ske i særlige tilfælde og efter en konkret vurdering.
 Stk. 3. Ansatte til korttidstjeneste til det fyldte 35. år (K-35) optjener ret til civiluddannelse jf. civiluddannelsesaftalen (bilag 7).
 § 3. Langtidstjeneste.
 Langtidsansættelse med pligtig afgangsalder (K-62):
 Bemærkninger til § 3, stk. 1:
 Den pligtige afgangsalder for overenskomstansatte, der er født 1. januar 1959 til 31. december 1962 er aftalt ved Bilag til resultatet af forhandlingerne mellem Finansministeren og Centralorganisationernes Fællesudvalg i 2011 (OK11).
 For overenskomstansatte, der er født 1. januar 1963 eller senere, er den pligtige afgangsalder aftalt ved resultatpapir af 8. februar 2013 mellem Finansministeriet og Centralorganisationernes Fællesudvalg, pkt. 11.
Stk. 2. Langtidsansatte, ansat før 1. september 2014, kan overgå til tjenestemandsansættelse efter 10 års langtidstjeneste i alt.
I den 10-årige periode skal tjenestefrihedsperioder på op til 2 år medregnes.
 Stk. 3. Tjenestemandsansættelsen er betinget af, at den ansatte de seneste 2 år forud for ansættelsen til tjenestemand, har forrettet tjeneste, og at tjenesten har været forrettet tilfredsstillende.
 Bemærkninger til § 3, stk. 2 og 3:
 Pr. 1. september 2014 er ansættelse af tjenestemænd generelt ophørt, dog kan stampersonel, der er ansat til langtidstjeneste før 1. september 2014, fortsat overgå til tjenestemandsansættelse i henhold til forståelse mellem Forsvarsministeriet og CS (FMN skrivelse 2014/000886 af 24. juni 2014).
 Stk. 4. Muligheden for forlængelse af ansættelsesforholdet følger aftale mellem Lærernes Centralorganisation og Finansministeriet om kriterier for indgåelse af aftaler om individuel højere pligtig afgangsalder for tjenestemænd under Forsvarsministeriet, for tiden aftale af 22. april 2008.
§ 4. Rådighedstjeneste Ansatte kan efter ansættelsesperiodens ophør tegne en reservekontrakt  for personel af reserven . Reservekontrakten indebærer pligt til at forrette tjeneste efter nærmere aftale mellem medarbejderen og Forsvarets Personalestyrelse.
 Bemærkninger til § 4:
 For indkommandering og afvikling af rådighedstjeneste henvises til bilag 2.
§ 5. Deltidsansættelse De ansatte er omfattet af organisationsaftalens bestemmelser om deltidsansættelse, jf. organisationsaftalens § 3.
Kapitel 3 Løn m.v.
§ 6. Løn De ansatte er omfattet af rammeaftale om nye lønsystemer, jf. dog stk. 2, for tiden cirkulære nr. 9940 af 31. oktober 2019. For Forsvaret gælder som supplement hertil aftale om nyt lønsystem af 3. juni 2002 med senere ændringer mellem Forsvarsministeriet og Centralforeningen for Stampersonel samt aftale om tillægsdannelse for militært ansat stampersonel af 30. april 2015 mellem Forsvarsministeriets Personalestyrelse og Centralforeningen for Stampersonel.
Stk. 2. Som udgangspunkt er der frivillig overgang til nyt lønsystem.
Ved udnævnelse til højere grad, som medfører basisløngruppeskift, og ved korttidsansattes overgang til langtidsansættelse er der dog automatisk overførsel til nyt lønsystem.
 Stk. 3. Lønsystemet består af en basisløn jf. § 7, der kan suppleres med en tillægsdel.
 Stk. 4. For ansatte på Ny Løn ydes der pension af tillæg, medmindre andet er aftalt.
§ 7. Basisløn Basisløn er angivet i årligt grundbeløb niveau marts 2012.
§ 8. Tillæg omfattet af nyt lønsystem i Forsvaret Overenskomstaftalte tillæg fremgår af bilag 1. Øvrige centralt aftalte tillæg oppebæres i henhold til de til enhver tid gældende aftaler.
§ 9. Gammelt lønsystem i Forsvaret For stampersonel ansat før den 1. april 2003, som fortsat aflønnes i henhold til gammelt lønsystem, sker aflønningen i henhold til stk. 2.
 Stk. 2. Skalatrin:
 1) Etårigt skalatrin.
 2) Til manuelt ufaglærte på skalatrin 20 samt til manuelt faglærte på skalatrin 22 ydes et særligt pensionsgivende tillæg på årligt kr. 4.300.
 Stk. 3. Oprykning til aflønning efter et højere skalatrin finder normalt sted, når den ansatte i 2 år har været aflønnet efter samme skalatrin.
Stk. 4. I tilfælde, hvor den ansatte ikke længere anvendes i overensstemmelse med sin uddannelse, omplaceres vedkommende til aflønning med den anciennitet, der ville være opnået, såfremt der ikke havde været ydet løn på grundlag af nævnte uddannelse.
Såfremt den ansatte på et senere tidspunkt atter beskæftiges i overensstemmelse med den håndværksmæssige uddannelse, omplaceres vedkommende til aflønning efter det løntrin, han/hun tidligere var indplaceret på i faglært lønramme.
 Stk. 5. Under tjeneste, hvor den faglærte ansatte midlertidigt ikke anvendes i overensstemmelse med deres uddannelse, vil den højere løn dog kunne bibeholdes i 3 måneder.
 Stk. 6. Under gennemgang af sergentuddannelse vil den højere løn, herunder faste løntillæg, som oppebæres i medfør af en faglært uddannelse, dog kunne bibeholdes under hele uddannelsen.
§ 10. Tillæg omfattet af Gammelt Lønsystem i Forsvaret Tillæg aftalt ved tidligere overenskomster fremgår af bilag 6. Øvrige centralt aftalte tillæg oppebæres i henhold til de til enhver tid gældende aftaler.
§ 11. Arbejdsmarkedspension Ansatte til korttidstjeneste og langtidstjeneste oppebærer arbejdsmarkedspension.
Stk. 2. Arbejdsmarkedspension til ansatte på korttidstjeneste udgør 10 pct. af basislønnen.
Fra den ansattes fyldte 26. år udgør arbejdsmarkedspensionen 15,4 pct. af basislønnen.
Fra 1. april 2022 udgør arbejdsmarkedspensionen 15,7 pct. af basislønnen, for ansatte der er fyldt 26. år.
 Stk. 3. Når en ansat har forrettet tjeneste i Forsvaret i sammenlagt 18 måneder (enten i form af korttidstjeneste eller langtidstjeneste), regnet fra første tjenestedag (værnepligt medregnes) optjener den ansatte arbejdsmarkedspension (karens).
 Stk. 4. Arbejdsmarkedspension til ansatte på langtidstjeneste udgør 15,4 pct. af basislønnen.
 Fra 1. april 2022 ændres arbejdsmarkedspensionsbidraget til 15,7 pct. af basisløn.
 Stk. 5. Forsvarsministeriets Personalestyrelse indbetaler pensionsbidraget til CS Pensionsfond.
 Stk. 6. Ansatte ansat før 1. juli 2011 på arbejdsmarkedspensionsvilkår oppebærer et særligt arbejdsmarkedspensionstillæg på 3.900 kr. årligt (niveau marts 2012). Dette tillæg bevares, så længe den ansatte er ansat på overenskomstvilkår, men bortfalder ved overgang til tjenestemandsansættelse.
§ 12. Pensionsbidrag af pensionsgivende tillæg Pensionsbidraget udgør 15,4 pct. af de pensionsgivende tillæg.
 Fra 1. april 2022 ændres pensionsbidraget til 15,7 pct. af pensionsgivende tillæg.
 Stk. 2. Bestemmelsen i § 11, stk. 3, om karens gælder ikke for pensionsgivende tillæg.
 Stk. 3. Forsvarsministeriets Personalestyrelse indbetaler pensionsbidraget til CS Pensionsfond.
§ 13. Udbetaling i utide af pensionsordninger For de i §§ 11 og 12 nævnte pensionsordninger bestemmes følgende:
 Pensionsbidrag og tilvækst, der er indbetalt efter 1. april 1995, kan ikke frigives/udbetales i utide forud for pensioneringstidspunktet.
 Stk. 2. Frigivelse af pensionsbidrag og tilvækst forud for 1. april 1995 kan alene ske i særdeles velfærdstruende situationer og efter udarbejdelse af socialrapport.
 Bemærkninger til § 13, stk. 2:
 Ansøgninger om frigivelse i utide stiles til Forsvarsministeriets Personalestyrelse.
 Stk. 3. Udbetaling af opsparet pension på konti i CS Pensionsfond kan ske fra hvilende konti, dvs. hvor der ikke er sket indbetaling i minimum 12 måneder, såfremt kontoens samlede indestående ikke overstiger kr. 15.728 (niveau marts 2012), bagatelgrænse.
§ 14. Forsikring for ansatte med obligatorisk arbejdsmarkedspension Ansatte, der har en obligatorisk arbejdsmarkedspension, er omfattet af reglerne om forsikringsordning for CS-Fonde.
Forsikringen skal være tegnet ved CS Fondes foranstaltning.
Kapitel 4 Arbejdstid § 15. Arbejdstid De ansatte er omfattet af organisationsaftalens bestemmelser om arbejdstid, jf. organisationsaftalens § 9.
Kapitel 5 Øvrige bestemmelser § 16. Opsigelsesvarsler Ansættelsesforholdet ophører som udgangspunkt og uden yderligere varsel ved den i kontrakten anførte dato eller i forbindelse med tjenestemandsansættelse i Forsvaret.
Stk. 2. Ved opsigelse og afsked i andre tilfælde end de, der er nævnt i stk. 1, følges reglerne om opsigelse og afskedigelse i fællesoverenskomsten.
Dette fraviges dog, såfremt der er aftalt andet mellem Forsvarsministeriets Personalestyrelse og Centralforeningen for Stampersonel.
 Stk. 3. I tilfælde af grov misligholdelse kan ansættelsesforholdet dog ophæves med øjeblikkelig virkning.
 Stk. 4. Ved aflønning af overenskomstansatte i forbindelse med suspension følges aftale om løn mv. under suspension mv. og ulovlig udeblivelse, for tiden cirkulære nr. 9852 af 5. december 2008.
 Stk. 5. Opsigelse og afskedigelse skal altid ske skriftligt.
Stk. 6. Indtil den ansatte påbegynder tjeneste i Forsvaret, kan arbejdsgiveren afskedige, og den ansatte kan opsige kontrakten uden varsel.
I den forbindelse gives der ikke erstatning for eventuelle økonomiske tab, der måtte være opstået i den anledning.
 Stk. 7. I tilfælde af afskedigelse af ansatte på K-35 som følge af arbejdsmangel eller sygdom skal opsigelsesvarslet forlænges med den periode, der svarer til antallet af optjente og ikke afviklede civiluddannelsesuger.
 Bemærkninger til § 17, stk. 7:
 Opgørelsestidspunktet for optjente og ikke afviklede civiluddannelsesuger foretages på det tidspunkt, hvor den ansatte efter de almindelige regler fratræder (ville forlade Forsvaret), jf. stk. 2. Når afskedigelsen er forlænget jf. stk. 7, anses civiluddannelse for forbrugt.
 Stk. 8. Forsvarsministeriets Personalestyrelse kan efter den ansattes ansøgning vælge at bringe ansættelsen til ophør uden varsel eller med forkortet varsel.
§ 17. Flyttegodtgørelse De ansatte er omfattet af organisationsaftalens bestemmelser om flyttegodtgørelse, jf. organisationsaftalens § 10.
§ 18. Uniform De ansatte er omfattet af organisationsaftalens bestemmelser om uniform, jf. organisationsaftalens § 16.
§ 19. Tjenestebolig Bestemmelser om tjenestebolig følger de regler, der gælder for statens tjenestemænd.
§ 20. Skole og kursus i Forsvaret De ansatte er omfattet af organisationsaftalens bestemmelser om vilkår i forbindelse med skole og kursusophold, jf. organisationsaftalens § 11.
§ 21. Udstationering i Grønland og på Færøerne De ansatte er omfattet af organisationsaftalens bestemmelser om udstationering i Grønland og Færøerne, jf. organisationsaftalens § 12.
§ 22. Øvelsesvirksomhed sejlads samt ophold i øvelses- /skydelejre De ansatte er omfattet af organisationsaftalens bestemmelser om øvelsesvirksomhed og sejlads i Forsvaret, jf. organisationsaftalens § 13.
§ 23. Udstationering under erhvervsuddannelse De ansatte er omfattet af organisationsaftalens bestemmelser om udstationering under erhvervsuddannelse, jf. organisationsaftalens § 15.
Bilag 5 Løn og øvrige vilkår for tjenestemandsansatte, herunder ansatte på tjenestemandslignende vilkår og Søværnets mekanikere Kapitel 1 Dækningsområde § 1. Bilag 5 gælder for ansatte til langtidstjeneste på tjenestemandslignende vilkår, for tjenestemænd og for militære mekanikere i Søværnet.
 Stk. 2. Ovennævnte ansatte er omfattet af organisationsaftalens bilag 4 med følgende undtagelser: §§ 1, 2, 3, 11, 12, 14, 15 og 17.
 Bemærkninger til § 1:
 Skift af hovedfunktionsniveau medfører, at en fortsat tjenestemandsansættelse skal godkendes i Forsvarsministeriets Personalestyrelse.
 Stk. 3. Der gælder en pligtig afgangsalder for tjenestemandsansatte og tjenestemandslignende ansatte således:
 Bemærkninger til § 1, stk. 3:
 Den pligtige afgangsalder for tjenestemandsansatte, der er født 1. januar 1959 til 31. december 1962 er aftalt ved Bilag til resultatet af forhandlingerne mellem Finansministeren og Centralorganisationernes Fællesudvalg i 2011 (OK11).
 For tjenestemandsansatte, der er født 1. januar 1963 eller senere, er den pligtige afgangsalder aftalt ved resultatpapir af 8. februar 2013 mellem Finansministeriet og Centralorganisationernes Fællesudvalg, pkt. 11.
Kapitel 2 Løn m.v.
 § 2. Basisløn m.v.
 Ansatte, som er på Ny Løn, er omfattet af §§ 6-8 i organisationsaftalens bilag 4 om basisløn og tillæg.
 Stk. 2. Såfremt sluttrinstillæg oppebæres på tidspunktet for overgang til Ny løn vil pensionsdelen af sluttrinstillægget indgå i beregningen som en del af udligningstillægget.
§ 3. Gammelt lønsystem for tjenestemænd og tjenestemandslignende ansatte Ansatte, som er på gammelt lønsystem, er omfattet af organisationsaftalens bilag 4 §§ 9 og 10 om gammelt lønsystem og løndele på gammelt lønsystem.
§ 4. Gammelt lønsystem for militære mekanikere i søværnet Militære mekanikere i Søværnet aflønnes i henhold til oplistning i pkt. 2, således at aflønning efter et højere skalatrin normalt finder sted, når den ansatte i 2 år har været aflønnet efter samme skalatrin.
 1) Der ydes et pensionsgivende sluttrinstillæg på årligt kr. 4.300.
 Stk. 2. Tillæg til ansatte på gammelt lønsystem fremgår af bilag 6 om centralt aftalte tillæg for ansatte i Forsvaret på gammelt lønsystem. Øvrige centralt aftalte tillæg på gammelt lønsystem oppebæres i henhold til de til enhver tid gældende aftaler.
§ 5. Pension Tjenestemænd og tjenestemandslignende ansatte indplaceres i pensionsmæssig henseende i skalatrinsforløbet i overensstemmelse med henholdsvis § 9 i organisationsaftalens bilag 4 og ovenstående § 4 for Søværnets mekanikere.
 Stk. 2. Der indbetales pensionsbidrag af de i bilag 6 nævnte pensionsgivende tillæg til CS fonde.
Bilag 6 Centralt aftalte tillæg for ansatte i Forsvaret på gammelt lønsystem Pensionsgivende tillæg er angivet med (P), ikke-pensionsgivende tillæg med (IP). Beløb er angivet i årligt grundbeløb Bilag 7 Civiluddannelse § 1. Omfang Ansatte på K-35 i henhold til bilag 4, som har forrettet mere end 33 måneders tjeneste, er omfattet af bestemmelserne om civiluddannelse.
 Stk. 2. Flyveelever m.v.
 Ansættelser med henblik på gennemgang af en uddannelse til flyveleder (flyvelederelever), pilot/navigatør (flyve-/navigatørelever) er undtaget fra bestemmelserne om civiluddannelse.
§ 2. Optjening af civiluddannelse For hver måneds tjeneste udover den 33. måned optjenes retten til 1 uges civiluddannelse.
§ 3. Civiluddannelse Civiluddannelse er:
1. Civiluddannelse optjent i henhold til § 2, eller 2. Civiluddannelse optjent i henhold til § 2  suppleret med aftale om tjenestepligt for den del af uddannelsen, der afvikles, før den ansatte har optjent tilstrækkeligt antal civiluddannelsesuger, eller 3. Civiluddannelse optjent i henhold til § 2  suppleret med aftale om tilkøb af civiluddannelse.
 Stk. 2. I forbindelse med ansættelse og ved opnåelse af adgang til civiluddannelse, gennemføres vejledning af den ansatte med henblik på at rådgive om civiluddannelsesmuligheder.
Stk. 3. Aftale om afvikling af civiluddannelse forud for optjening (tjenestepligt) kan  såfremt tjenesten tillader det  indgås efter aftale med den ansatte.
Af aftalen skal fremgå, hvor mange civiluddannelsesdage, der kan anvendes forud for optjening til den pågældende civiluddannelse.
Aftalen skal desuden indeholde oplysninger om eventuel tilbagebetaling ved afbrydelse af civiluddannelsesperioden før tid.
Stk. 4. Ved tilkøb af civiluddannelse sker der en lønreduktion i den ansattes almindelige månedsløn svarende forholdsmæssigt til det antal uddannelsesdage, der tilkøbes.
Aftale om tilkøb af civiluddannelse kan  såfremt tjeneste tillader det  indgås i forbindelse med ansættelsen eller på et senere tidspunkt under ansættelsen.
Af aftalen skal fremgå, hvor mange arbejdsdage, der skal anvendes mod lønreduktion til pågældende civiluddannelse.
Aftalen skal desuden indeholde oplysninger om eventuel tilbagebetaling ved afbrydelse af civiluddannelsesperioden før tid.
 Lønreduktion foretages ikke i tilfælde, hvor erstatningsfrihed inden for planlægningsperioden eller andre friheder med løn anvendes til tilkøb af civiluddannelse.
 Lønreduktionen kan efter aftale med den ansatte fordeles over et større antal måneder, idet den fastsatte procent kan trækkes af den til enhver tid udbetalte månedsløn.
 Stk. 5. Beregning af lønreduktion ved tilkøb af civiluddannelse sker således: Lønreduktionen udgør 2 pct. af den faste, normale månedsløn for stampersonel (grundløn/stedtillæg, basisløn, almindelige tillæg, militærtillæg og evt. bonus) for hver arbejdsdag (normal arbejdsdag svarende til 7,4 timer med 5 dage pr. uge), der anvendes til tilkøb af civiluddannelse i den/de periode(r), der fremgår af aftalen.
Stk. 6. Der kan ikke ydes økonomisk kompensation for ikke afviklet civiluddannelse.
Optjent, men ikke afviklet civiluddannelse, bortfalder ved hjemsendelse samt ved overgang til en anden ansættelse i forsvaret, der ikke giver adgang til optjening af civiluddannelse.
§ 4. Særlig civiluddannelse Særlig civiluddannelse er en længerevarende militær uddannelse, der er civilt kompetencegivende, som f.eks. efteruddannelse og erhvervsuddannelser.
For disse uddannelser fastsætter Forsvarsministeriets Personalestyrelse en tjenestepligt efter drøftelse med organisationen samt i henhold til de herfor gældende regler.
Den ansatte skal, for at påbegynde en sådan uddannelse, indgå en uddannelsesaftale samt underskrive en tjenestepligtserklæring.
§ 5. Afvikling af civiluddannelse Civiluddannelse kan kun afvikles inden for den periode, hvor den ansatte er ansat til korttidstjeneste (K35).
 Stk. 2. Civiluddannelse kan gennemføres ved deltagelse i offentligt godkendte kurser og uddannelser, således:
1. Inden for Forsvaret, eller 2. Ved civile uddannelsesinstitutioner inden for landets grænser, eller 3. Ved deltagelse i en anden af Forsvaret særligt godkendt uddannelse.
Stk. 3. Ved deltagelse i uddannelser ved uddannelsesinstitutioner mv., hvor uddannelsesudgifterne helt eller delvis skal betales af den ansatte, herunder ved særligt bekostelige kurser og lignende, kan betaling ske med tilgodehavende civiluddannelsesuger, såfremt den ansatte skriftligt erklærer sig indforstået hermed.
Der kan ydes dækning med op til kr. 550 pr. uge.
Stk. 4. Civiluddannelse kan ikke anvendes til erhvervsarbejde og lignende, medmindre det indgår som obligatorisk led i den aftalte civiluddannelse.
Den ansatte kan ikke samtidig med løn m.v. fra Forsvaret oppebære løn, uddannelsesstøtte og lignende.
Eventuelt vederlag for udført erhvervsarbejde tilgår Forsvarsministeriets Personalestyrelse efter nærmere fastsatte retningslinjer.
 Stk. 5. Ansatte, der forretter tjeneste ved internationale stabe i udlandet kan alene i det omfang, tjenesten tillader dette, afvikle civiluddannelse.
 Stk. 6. Ansatte, der forretter tjeneste i Grønland og på Færøerne, kan alene i det omfang, tjenesten tillader dette, afvikle civiluddannelse.
 Stk. 7. Den ansatte oppebærer, under afvikling af civiluddannelsen, basisløn og øvrige ydelser efter nærværende organisationsaftale.
§ 6. Ophør af civiluddannelse Igangværende civiluddannelser kan bringes til ophør, såfremt et eller flere af følgende forhold er gældende:
 1. Den ansatte er ikke egnet til at fortsætte uddannelsen.
 2. Den ansatte er ikke tilstrækkelig aktiv i uddannelsen til, at der kan forventes et rimeligt udbytte af uddannelsesaktiviteten.
 3. Den ansatte ønsker at afbryde uddannelsen.
 Forsvaret fastsætter i disse tilfælde, i hvilket omfang civiluddannelse anses som værende forbrugt.
§ 7. Civilt kompetencegivende uddannelser Ansatte, der gennemgår en militær uddannelse, for hvilken der udstedes et civilt godkendt kursusbevis / certifikat, kan afskrives det antal civiluddannelsesuger, der svarer til længden af den tilsvarende civile, kompetencegivende uddannelse.
 Stk. 2. Ved tilkøb af civiluddannelse ydes der løn efter bestemmelserne angivet i § 3, stk. 4 og 5.
§ 8. Godtgørelse af udgifter under afvikling af civiluddannelse Under afvikling af civiluddannelse ydes godtgørelse af udgifter efter bestemmelserne angivet i stk. 2-5 nedenfor.
Stk. 2. Daglig hen- og tilbagerejse mellem tjenestested og uddannelsessted I tilfælde, hvor Forsvaret skønner det hensigtsmæssigt og uddannelsesmæssigt forsvarligt, eller hvor den ansatte ønsker det, og det ikke anses for urimeligt, kan der foretages daglig hen- og tilbagerejse mellem tjenestested/ bopæl og uddannelsessted.
Der godtgøres dokumenterede udgifter til billigste offentlige, kollektive befordringsmidler for en strækning, svarende til afstanden mellem tjenestestedet og uddannelsesstedet, eller mellem bopælen og uddannelsesstedet, såfremt bopælen ligger nærmere ved uddannelsesstedet end tjenestestedet.
Ansatte, der afvikler civiluddannelse, kan vælge at benytte eget køretøj, og der ydes kilometergodtgørelse efter de for staten almindeligt gældende regler, laveste sats, dog højst prisen for en billet med billigste offentlige transportmiddel.
Måneds-, årskort eller andre rabatordninger medtages ikke i forbindelse med beregningen af kilometergodtgørelsen.
Stk. 3. Ophold på/ved uddannelsesstedet Ansatte, der ikke gennemfører uddannelsen ved daglig hen- og tilbagerejse, får godtgørelse for dokumenterede udgifter til offentlige, kollektive befordringsmidler, til befordring mellem tjenestested/bopæl og uddannelsessted ved påbegyndelse og afslutning af uddannelsesperioden.
For fly dog maksimalt udgiften til tog/færgetransport for den pågældende strækning.
 Til ansatte, der tager ophold på uddannelsesstedet, og som såvel før som under uddannelsens gennemførelse opretholder egen husførelse på/ved tjenestestedet, kan der ved uddannelser af over 5 ugers varighed ydes frirejse med offentlige, kollektive befordringsmidler til tjenestestedet (for fly dog maksimalt udgiften til tog/færgetransport for den pågældende strækning) for hver 3 ugers afviklet civiluddannelse.
 Såfremt afstanden mellem uddannelsesstedet og det anviste logi overstiger 7 kilometer, ydes godtgørelse for dokumenterede udgifter til offentlige, kollektive befordringsmidler, dog med et fradrag pr. undervisningsdag på kr. 6,44.
 Ved anvendelse af eget køretøj ydes godtgørelse efter de i stk. 2., fastsatte regler for kørsel ud over 14 kilometer pr. undervisningsdag.
 Stk. 4. Til ansatte, der tager ophold på/ved uddannelsesstedet, ydes normalt frit logi, dog under den forudsætning, at de pågældende har udgifter til logi på det faste tjenestested, og anvender det logi, som anvises af Forsvaret.
Såfremt militært logi ikke kan anvises, kan der godtgøres udokumenterede logiudgifter på kr. 55,98 pr. døgn, eller dokumenterede logiudgifter, maksimalt inden for en beløbsramme på kr. 155,08 pr. døgn.
De nævnte satser er pr. 1. januar 2018.
 Anvendelse af militære etablissementer til indkvartering under afvikling af civiluddannelser fastsættes efter drøftelse mellem Forsvarsministeriets Personalestyrelse og Centralforeningen for Stampersonel.
Stk. 5. Forplejning ved opholdskurser Godtgørelse for forplejning i forbindelse med opholdskurser følger bestemmelserne angivet pkt. 1-3 nedenfor:
1. Civile uddannelsessteder Er der forplejning i forbindelse med opholdskurser på civile uddannelsessteder, ydes denne uden betaling til den ansatte, der opretholder husførelse (udgifter til husleje, fx ejerbolig/lejebolig/kvarter) på det faste tjenestested.
Øvrige ansatte betaler kr. 68,12 pr. undervisningsdag.
Satsen er pr. 1. januar 2018.
2. Forsvarets Cafeterier Til ansatte, der opretholder husførelse på det faste tjenestested, og som i forbindelse med opholdskurser har mulighed for at spise i Forsvarets Cafeterier, ydes en fast godtgørelse på kr. 65,00 pr. døgn.
 Øvrige ansatte ydes ikke denne godtgørelse og afholder selv alle udgifter til forplejning ved Forsvarets Cafeterier.
3. Forplejning ved hverken uddannelsessted eller Forsvarets Cafeterier Såfremt den ansatte, der opretholder husførelse på det faste tjenestested, undtagelsesvis i forbindelse med opholdskurser ikke kan henvises til at spise på / ved uddannelsesstedet eller i et af Forsvarets Cafeterier, ydes en fast godtgørelse for merudgifter til forplejning svarende til prisen for en standardkostportion i Forsvarets Cafeterier.
I særlige tilfælde kan der ydes godtgørelse for dokumenterede merudgifter til forplejning med maksimalt kr. 221,24 pr. døgn.
Satsen er pr. 1. januar 2018.
 Øvrige ansatte ydes ingen godtgørelse og afholder selv alle udgifter til forplejning.
 Stk. 6. De i § 8, stk. 4 og 5, nævnte satser oppebæres og reguleres i henhold til den til enhver tid gældende FPSBST 566-1.
§ 9. Flytning til uddannelsesstedet Ansatte, der skal gennemgå civiluddannelse af længere varighed, kan efter Forsvarsministeriets Personalestyrelse bemyndigelse foretage flytning til uddannelsesstedet.
Stk. 2. Til ansatte, der får bemyndigelse til at foretage flytning til uddannelsesstedet, godtgøres i anledning af flytningen dokumenterede befordringsudgifter til offentlige, kollektive befordringsmidler for den samlede husstand.
Ansatte, der anvender eget køretøj til befordring af den samlede husstand i anledning af flytningen, ydes en godtgørelse.
Satser oppebæres og reguleres i henhold til den til enhver tid gældende FPSBST 566-1, laveste takst.
 Stk. 3. Til ansatte kan der efter Forsvarsministeriets Personalestyrelses bemyndigelse ydes godtgørelse for dokumenterede udgifter til flytning af bohave, samt til eventuel færgetransport af flyttebus.
 Stk. 4. Ansatte, der får bemyndigelse til at foretage flytning til uddannelsesstedet, kan under nødvendige, tjenstlige fravær fra uddannelsesstedet oppebære godtgørelse efter § 8.
§ 10. Udgifter til undervisning I forbindelse med afvikling af dyre civiluddannelser kan betaling herfor ske ved afskrivning af tilgodehavende civiluddannelsesuger.
§ 11. Udgifter til undervisningsmidler Udgifter til anskaffelse af undervisningsmidler afholdes normalt af den ansatte selv.
Udgifter til anskaffelse af undervisningsmidler, der er forlangt af uddannelsesinstitutionen, kan dog dækkes med halvdelen af den dokumenterede anskaffelsespris.
 Stk. 2. Eventuelle regler for godtgørelse i henhold til stk. 1. fastsættes efter nærmere aftale mellem Forsvarsministeriets Personalestyrelse og Centralforeningen for Stampersonel.
 Stk. 3. Depositum, der tilbagebetales efter afsluttet uddannelse, afholdes af den ansatte selv.
