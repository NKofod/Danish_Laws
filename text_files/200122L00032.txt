Fremsat den 13. december 2001 af  

 ministeren for flygtninge,  

 indvandrere og integration (Bertel Haarder) Forslag til Lov om ændring af udlændingeloven  

 (Initiativer mod  

 terrorisme m.v.   opfølgning på FN s Sikkerhedsråds  

 resolution nr. 1373 af 28. september 2001 om bekæmpelse af  

 terrorisme) § 1 I udlændingeloven, jf. lovbekendtgørelse nr. 711 af 1. august  

 2001, foretages følgende ændringer:
 1. § 10 affattes således:
»§ 10. En udlænding kan ikke gives opholdstilladelse  

 efter §§ 6-9, hvis 1)	udlændingen må anses for en fare for statens  

 sikkerhed, 2)	udlændingen må anses for en alvorlig trussel mod den  

 offentlige orden, sikkerhed eller sundhed eller 3)	udlændingen anses for omfattet af artikel 1 F i  

 flygtningekonventionen af 28. juli 1951.
Stk. 2. En udlænding kan uden for de i stk. 1  

 nævnte tilfælde ikke, medmindre særlige grunde taler  

 derfor, gives opholdstilladelse efter §§ 6-9, hvis 1)	udlændingen uden for landet er dømt for et forhold, som  

 kunne medføre udvisning efter §§ 22, 23 eller 24, såfremt  

 pådømmelsen var sket her i landet, 2)	der er alvorlig grund til at antage, at udlændingen uden for  

 landet har begået en lovovertrædelse, som kunne medføre  

 udvisning efter §§ 22, 23 eller 24, 3)	der i øvrigt foreligger omstændigheder, som kunne  

 medføre udvisning efter reglerne i kapitel 4, 4)	udlændingen ikke er statsborger i et Schengenland eller et  

 land, der er tilsluttet De Europæiske Fællesskaber, og er  

 indberettet til Schengeninformationssystemet som uønsket i  

 medfør af Schengenkonventionen eller 5)	udlændingen på grund af smitsom sygdom eller alvorligere  

 sjælelig forstyrrelse må antages at ville frembyde fare eller  

 væsentlige ulemper for sine omgivelser.
Stk. 3. En udlænding, som har indrejseforbud, jf.  

 § 32, stk. 1, i forbindelse med udvisning efter §§ 22-25, kan  

 ikke gives opholdstilladelse efter §§ 7 og 8, medmindre særlige  

 grunde taler derfor.
En udlænding, som har indrejseforbud, jf.  

 § 32, stk. 1, i forbindelse med udvisning efter §§ 25 a eller  

 25 b, kan gives opholdstilladelse efter §§ 7 og 8, medmindre  

 særlige grunde taler derimod.
Stk. 4. En udlænding, som har indrejseforbud, jf.  

 § 32, stk. 1, kan ikke gives opholdstilladelse efter §§ 6 og  

 9, medmindre ganske særlige grunde taler derfor, dog tidligst 2  

 år efter udrejsen.« 2. § 19, stk. 2, affattes således:
 »Stk. 2. En tidsbegrænset eller tidsubegrænset  

 opholdstilladelse kan altid inddrages:
 1)	Når udlændingen har opnået opholdstilladelsen ved  

 svig.
 2)	Når der foreligger oplysninger om forhold, som efter reglerne  

 i § 10, stk. 1, ville udelukke udlændingen fra  

 opholdstilladelse.
3)	Når der foreligger oplysninger om forhold, som efter reglerne  

 i § 10, stk. 2, nr. 1 og 2, ville udelukke udlændingen fra  

 opholdstilladelse.« 3. I § 19, stk. 5, indsættes som 2.  

 pkt.:
»Ved afgørelser om inddragelse af opholdstilladelse  

 efter stk. 2, nr. 2, finder bestemmelsen i § 26, stk. 2,  

 tilsvarende anvendelse.« 4. I § 22, nr. 4, ændres »§ 191 a« til:  

 »§ 290, når udbyttet er opnået ved overtrædelse af lov  

 om euforiserende stoffer eller straffelovens § 191,«.
 5. § 22, nr. 6, affattes således:
»6)	udlændingen efter bestemmelser i straffelovens kapitel 12 og  

 13, eller efter straffelovens § 119, stk. 1 og 2, § 180,  

 § 181, § 183, stk. 1 og 2, § 183 a, § 186,  

 stk. 1, § 187, stk. 1, § 192 a, § 210, stk. 1  

 og 3, jf. stk. 1, § 216, § 222, §§ 224 og 225, jf.  

 §§ 216 og 222, § 237, § 245, § 246, § 252,  

 stk. 2, § 261, stk. 2, § 276, jf. § 286,  

 §§ 278-283, jf. § 286, § 288 eller § 290, stk. 2,  

 idømmes ubetinget frihedsstraf eller anden strafferetlig  

 retsfølge, der indebærer eller giver mulighed for  

 frihedsberøvelse, for en lovovertrædelse, der ville have  

 medført en straf af denne karakter.« 6. § 25 affattes således:
»§ 25. En udlænding kan udvises, hvis 1)	udlændingen må anses for en fare for statens sikkerhed  

 eller 2)	udlændingen må anses for en alvorlig trussel mod den  

 offentlige orden, sikkerhed eller sundhed.« 7. I § 25 a, stk. 1, nr. 1, ændres »266  

 eller 276-284« til: »266, 276-283 eller 290«.
 8. I § 26, stk. 2, ændres »§ 22, nr.  

 4-6« til: »§ 22, nr. 4-6, og § 25«.
 9. § 31 affattes således:
 »§ 31. En udlænding må ikke udsendes til et land,  

 hvor den pågældende risikerer dødsstraf eller at blive  

 underkastet tortur eller umenneskelig eller nedværdigende behandling  

 eller straf, eller hvor udlændingen ikke er beskyttet mod  

 videresendelse til et sådant land.
Stk. 2. En udlænding, der er omfattet af § 7,  

 stk. 1, må ikke udsendes til et land, hvor den  

 pågældende risikerer forfølgelse af de i  

 flygtningekonventionen af 28. juli 1951, artikel 1 A, nævnte grunde,  

 eller hvor udlændingen ikke er beskyttet mod videresendelse til et  

 sådant land.
Dette gælder ikke, hvis udlændingen med  

 rimelig grund må anses for en fare for statens sikkerhed, eller hvis  

 udlændingen efter endelig dom for en særlig farlig forbrydelse  

 må betragtes som en fare for samfundet, jf. dog stk. 1.« 10. I § 32, stk. 6, ændres »§ 10,  

 stk. 2« til: »§ 10, stk. 3 og 4«.
 11. Efter § 32 a indsættes:
»§ 32 b.
En afgørelse om, at en  

 udlænding, der er meddelt afslag på en ansøgning om  

 opholdstilladelse efter §§ 7 eller 8, ikke kan udsendes af landet, jf.  

 § 31, skal ændres, hvis det grundlag, som er angivet i  

 afgørelsen, ikke længere er til stede.« 12. I § 33, stk. 9, ændres »§ 10,  

 stk. 2« til: »§ 10, stk. 4«.
 13. I § 34 indsættes som stk. 3:
»Stk. 3. Politiet kan bestemme, at en udlænding, der  

 er meddelt afslag på en ansøgning om opholdstilladelse efter  

 §§ 7 eller 8, men som ikke kan udsendes af landet, jf. § 31, skal  

 give møde hos politiet på nærmere angivne tidspunkter med  

 henblik på løbende at sikre, at politiet har kendskab til  

 udlændingens opholdssted.« 14. I § 36 indsættes som stk. 5:
»Stk. 5. En udlænding, der ikke efterkommer politiets  

 bestemmelse efter § 34, stk. 3, kan frihedsberøves,  

 såfremt det er nødvendigt for at afgøre, om der er  

 opstået mulighed for udsendelse, jf. § 32 b.« 15. I § 40, stk. 1, indsættes efter 2.  

 pkt.:
»Udlændingen skal oplyses om, at de i 1. og 2. pkt.  

 nævnte oplysninger kan videregives til efterretningstjenesterne og  

 anklagemyndigheden efter reglerne i kapitel 7 a, og at oplysningerne vil  

 kunne danne grundlag for anklagemyndighedens beslutning om, hvorvidt tiltale  

 skal rejses for forbrydelser begået i eller uden for Danmark.« 16. § 40 a, stk. 7-9, ophæves og i stedet  

 indsættes:
 »Stk. 7. Fingeraftryk, der er optaget efter retsplejelovens  

 bestemmelser herom eller sikret som bevis i en straffesag, kan til brug for  

 efterforskningen af et strafbart forhold manuelt eller elektronisk  

 sammenholdes med fingeraftryk, der er registreret i det i stk. 3  

 nævnte edb-register.
Stk. 8. Fingeraftryk, der modtages som led i en international  

 efterlysning, kan manuelt eller elektronisk sammenholdes med fingeraftryk,  

 der er registreret i det i stk. 3 nævnte edb-register.
Oplysninger  

 fra edb-registret kan til brug for besvarelse af en international  

 efterlysning videregives til den internationale politisamarbejdsorganisation  

 eller den udenlandske myndighed, der har udsendt efterlysningen.« Stk. 10 bliver herefter stk. 9.
 17. § 40 b, stk. 7, ophæves og i stedet  

 indsættes:
 »Stk. 7. Personfotografi, der er optaget efter retsplejelovens  

 bestemmelser herom, kan til brug for efterforskningen af et strafbart forhold  

 manuelt eller elektronisk sammenholdes med personfotografi, der er  

 registreret i det i stk. 3 nævnte edb-register.
Stk. 8. Personfotografi, der modtages som led i en  

 international efterlysning, kan manuelt eller elektronisk sammenholdes med  

 personfotografi, der er registreret i det i stk. 3 nævnte  

 edb-register.
Oplysninger fra edb-registret kan til brug for besvarelse af en  

 international efterlysning videregives til den internationale  

 politisamarbejdsorganisation eller den udenlandske myndighed, der har udsendt  

 efterlysningen.« Stk. 8 bliver herefter stk. 9.
 18. Efter § 45 indsættes som nyt kapitel:
»Kapitel 7 a Udveksling af oplysninger mellem  

 udlændingemyndighederne og efterretningstjenesterne og  

 anklagemyndigheden m.v.
§ 45 a.
Udlændingestyrelsen, Ministeriet for Flygtninge,  

 Indvandrere og Integration, Flygtningenævnet og statsamterne, jf.  

 § 46 c, kan uden udlændingens samtykke videregive oplysninger fra  

 en sag efter denne lov til efterretningstjenesterne i det omfang,  

 videregivelsen kan have betydning for efterretningstjenesternes varetagelse  

 af sikkerhedsmæssige opgaver.
 Stk. 2. Efterretningstjenesterne kan uden udlændingens  

 samtykke videregive oplysninger om en udlænding til  

 Udlændingestyrelsen, Ministeriet for Flygtninge, Indvandrere og  

 Integration, Flygtningenævnet og statsamterne, jf. § 46 c, i det  

 omfang, videregivelsen kan have betydning for disse myndigheders behandling  

 af en sag efter denne lov.
 Stk. 3. Efterretningstjenesterne kan uden udlændingens  

 samtykke indbyrdes udveksle oplysninger som nævnt i stk. 1 og  

 2.
§ 45 b.
Til brug for behandlingen af en sag efter denne lov  

 vurderer ministeren for flygtninge, indvandrere og integration på  

 baggrund af en indstilling fra justitsministeren, om udlændingen  

 må anses for en fare for statens sikkerhed.
Denne vurdering  

 lægges til grund ved afgørelsen af sagen.
Stk. 2. Ministeren for flygtninge, indvandrere og integration  

 kan på baggrund af en indstilling fra justitsministeren bestemme, at de  

 oplysninger, der har ført til vurderingen efter stk. 1, af  

 sikkerhedsmæssige grunde ikke kan videregives til den udlænding,  

 vurderingen angår.
Ministeren for flygtninge, indvandrere og  

 integration kan endvidere på baggrund af en indstilling fra  

 justitsministeren bestemme, at oplysninger som nævnt i 1. pkt. af  

 sikkerhedsmæssige grunde ikke kan videregives til den  

 udlændingemyndighed, der skal træffe afgørelse i  

 sagen.
§ 45 c.
Udlændingestyrelsen, Ministeriet for Flygtninge,  

 Indvandrere og Integration, Flygtningenævnet og statsamterne, jf.  

 § 46 c, kan uden udlændingens samtykke videregive oplysninger fra  

 en sag efter denne lov til anklagemyndigheden med henblik på  

 anklagemyndighedens beslutning om, hvorvidt tiltale skal rejses for  

 forbrydelser begået i eller uden for Danmark.« 19. I § 48, 2. pkt., ændres »§ 40 a,  

 stk. 1 og 2, § 40 a, stk. 3, 1. pkt., § 40 a,  

 stk. 4-6 og 10, § 40 b, stk. 1 og 2, § 40 b, stk. 3,  

 1. pkt., § 40 b, stk. 4-6 og 8« til: »§ 40 a, stk. 1 og  

 2, § 40 a, stk. 3, 1. pkt., § 40 a, stk. 4-9, § 40  

 b, stk. 1 og 2, § 40 b, stk. 3, 1. pkt., § 40 b,  

 stk. 4-9«.
 20. I § 48 a, stk. 1, ændres »afvisning  

 efter reglerne i kapitel 5 eller udvisning efter § 25 b« til: »afvisning  

 efter § 28, stk. 1, nr. 1, 2, 6 eller 7, eller § 28,  

 stk. 2, 3 eller 5, jf. stk. 1, nr. 1, 2, 6 eller 7, eller udvisning  

 efter § 25 eller § 25 b«.
 21. Efter § 49 a indsættes:
»§ 49 b.
Udlændingestyrelsen undersøger hvert  

 halve år, eller når der i øvrigt er anledning hertil, om  

 der er grundlag for at træffe afgørelse efter § 32 b.« 22. I § 53 a, stk. 1, nr. 4, indsættes efter  

 »efter«: »§ 32 b og«.
 23. I § 53 a, stk. 2, 1. pkt., indsættes  

 efter »træffer Udlændingestyrelsen efter«: »§ 32 b  

 eller«.
 24. § 58 g affattes således:
»§ 58 g.
Rigspolitichefen indberetter en udlænding, der  

 ikke er statsborger i et Schengenland eller et land, der er tilsluttet De  

 Europæiske Fællesskaber, som uønsket til  

 Schengeninformationssystemet, hvis 1)	udlændingen er udvist af landet i medfør af § 22,  

 § 23 eller § 24, nr. 1, 2)	udlændingen er udvist af landet i medfør af § 24,  

 nr. 2, og den pågældende er idømt ubetinget straf af  

 mindst 1 års fængsel eller anden strafferetlig retsfølge,  

 der indebærer eller giver mulighed for frihedsberøvelse, for en  

 lovovertrædelse, der ville have medført en straf af denne  

 varighed, 3)	udlændingen er udvist af landet i medfør af  

 § 25, 4)	udlændingen er meddelt afslag på opholdstilladelse efter  

 § 10, stk. 1 eller 2, nr. 1 eller 2, eller 5)	udlændingens opholdstilladelse er inddraget i medfør af  

 § 19, stk. 2, nr. 2 eller 3.« 25. I § 60, stk. 1, ændres »§ 40,  

 stk. 1-3« til: § 40, stk. 1, 1. og 2. pkt., § 40,  

 stk. 2 og 3«.
§ 2 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. Udlændingelovens § 10, stk. 3 og 4,  

 § 22, nr. 4 og 6, § 25, § 25 a, stk. 1, nr. 1, og  

 § 26, stk. 2, som affattet henholdsvis ændret ved denne lovs  

 § 1, nr. 1 og 4-8, finder alene anvendelse, såfremt det forhold,  

 der begrunder udvisningen, er begået efter lovens ikrafttræden.  

 Såfremt det forhold, der begrunder udvisningen, er begået  

 før lovens ikrafttræden, finder de hidtil gældende regler  

 anvendelse.
§ 3 Loven gælder ikke for Færøerne og Grønland, men  

 kan ved kongelig anordning helt eller delvis sættes i kraft for disse  

 landsdele med de afvigelser, som de særlige færøske eller  

 grønlandske forhold tilsiger.
Bemærkninger til lovforslaget Almindelige bemærkninger 1. Lovforslagets baggrund og indhold Terrorangrebet mod USA den 11. september 2001 har givet  

 regeringen anledning til at foretage en nærmere vurdering af, om dansk  

 lovgivning er tilstrækkelig til at sikre en effektiv indsats mod  

 terrorisme.
Denne vurdering har resulteret i en række forskellige  

 lovgivningsinitiativer, som alle er rettet mod terrorisme.  

 Lovgivningsinitiativerne, der er samlet i en fælles »anti-terrorpakke«,  

 indeholder lovforslag fra ministeren for flygtninge, indvandrere og  

 integration, økonomi- og erhvervsministeren, skatteministeren og  

 justitsministeren.
Der henvises til de samtidig hermed fremsatte  

 lovforslag.
 Lovforslaget fra ministeren for flygtninge, indvandrere og  

 integration indeholder en række ændringer af  

 udlændingeloven, der   som en del af regeringens samlede initiativer  

 mod terrorisme   har til formål at sikre de nødvendige tiltag  

 på udlændingeområdet.
Det er herunder et væsentligt formål med  

 lovforslaget at sikre en fuld efterlevelse på udlændingelovens  

 område af FN s Sikkerhedsråds resolution nr. 1373 af 28.  

 september 2001 om bekæmpelse af terrorisme, der er optaget som bilag 3  

 til lovforslaget.
Der henvises til den nærmere gennemgang af  

 resolutionen i afsnit 2.
Lovforslaget lægger op til, at der   som fundament  

 for indsatsen for at bekæmpe terrorisme - sikres en markant styrkelse  

 af samarbejdet mellem udlændingemyndighederne, Politiets  

 Efterretningstjeneste og Forsvarets Efterretningstjeneste i  

 udlændingesager.
Lovforslaget indebærer således en  

 videregående adgang til udveksling af oplysninger myndighederne imellem  

 end i dag.
Som et andet element indgår i lovforslaget en bestemmelse,  

 der sikrer, at anklagemyndigheden får de oplysninger, der er  

 nødvendige med henblik på stillingtagen til  

 spørgsmålet om strafforfølgning af udlændinge, der  

 har begået alvorlige forbrydelser   herunder finansiering eller  

 planlægning af eller anden deltagelse i terrorhandlinger   inden  

 ankomsten til Danmark.
Der henvises til afsnit 3.
 Samtidig indebærer lovforslaget en udvidelse af  

 muligheden for at udvise udlændinge af hensyn til statens, samfundets  

 og befolkningens sikkerhed og sundhed, jf. afsnit 4.
I lovforslaget indgår ligeledes en række  

 ændringer af udlændingelovens udelukkelsesgrunde, der tager sigte  

 på at udelukke udlændinge, der har begået grove  

 forbrydelser   herunder finansiering eller planlægning af eller anden  

 deltagelse i terrorhandlinger   fra at opnå opholdstilladelse i  

 Danmark, ligesom en allerede meddelt opholdstilladelse   og også en  

 tidsubegrænset opholdstilladelse   i videre udstrækning end i dag  

 vil kunne inddrages med henvisning til lovovertrædelser begået  

 uden for Danmark.
Der henvises til afsnit 5.
 Endvidere indeholder lovforslaget en stramning af  

 udlændingelovens refoulementsforbud, således at det sikres, at  

 forbudet mod udsendelse af terrorister og andre, der udelukkes fra  

 opholdstilladelse, ikke gælder i videre omfang, end Danmarks  

 internationale forpligtelser gør det nødvendigt, jf. afsnit  

 6.
Lovforslaget sikrer endvidere en løbende  

 opfølgning på udsendelsen af udlændinge, som udelukkes fra  

 opholdstilladelse efter reglerne i flygtningekonventionen eller  

 udlændingeloven, men som ikke kan udsendes af landet på grund af  

 risiko for forfølgelse i hjemlandet.
Formålet er at udsende de  

 pågældende af Danmark, så snart der opstår mulighed  

 herfor, jf. afsnit 7.
Som nyt kontrolinstrument åbner lovforslaget i den  

 forbindelse mulighed for, at politiet kan iværksætte meldepligt  

 over for udlændinge, som er meddelt afslag på asyl efter reglerne  

 i flygtningekonventionen eller udlændingeloven, men som ikke kan  

 udsendes på grund af risiko for forfølgelse i hjemlandet.  

 Udlændinge, der ikke efterkommer politiets bestemmelse om meldepligt,  

 vil efter forslaget blive omfattet af en ny frihedsberøvelsesadgang,  

 der giver mulighed for at frihedsberøve, såfremt det er  

 nødvendigt for at afgøre, om der er opstået mulighed for  

 udsendelse.
Der henvises til afsnit 8.
 Herudover foreslås det   som led i bekæmpelsen  

 af såvel national som international kriminalitet begået af  

 udlændinge, der opholder sig i Danmark   at fingeraftryk, der optages  

 efter retsplejelovens regler, sikres som beviser i straffesager eller  

 modtages som led i internationale efterlysninger, uden begrænsninger  

 kan sammenholdes med fingeraftryk optaget af asylansøgere og andre  

 udlændinge, jf. afsnit 9.
Endelig skal flere udlændinge efter lovforslaget  

 indberettes til Schengeninformationssystemet som uønskede i  

 Schengenområdet.
Alle udlændinge, der er meddelt afslag på  

 opholdstilladelse på grund af visse af udlændingelovens  

 udelukkelsesgrunde, eller hvis opholdstilladelse er inddraget på grund  

 af de forhold, som er nævnt i disse udelukkelsesgrunde, indberettes  

 således som uønskede til Schengeninformationssystemet, jf.  

 afsnit 10.
Flere af de problemstillinger, der behandles i  

 lovforslaget, gør sig også gældende i forbindelse med  

 meddelelse af dansk indfødsret ved naturalisation.
Efter grundlovens  

 § 44, stk. 1, sker naturalisation ved lov, og de nærmere  

 betingelser for erhvervelse af dansk indfødsret ved naturalisation er  

 fastlagt ved et forlig mellem et bredt flertal af Folketingets partier.
Disse  

 betingelser er beskrevet i cirkulære nr. 90 af 16. juni 1999 om dansk  

 indfødsret ved naturalisation.
Det vil derfor ikke være relevant  

 med lovgivningsinitiativer på dette område.
Ministeriet for  

 Flygtninge, Indvandrere og Integration vil i stedet drøfte med  

 Folketingets Indfødsretsudvalg, hvilke ændringer i den hidtidige  

 praksis der er anledning til at gennemføre.
 Da sager vedrørende udlændingeloven ved  

 kongelig resolution af 27. november 2001 er overført fra  

 Indenrigsministeriet til Ministeriet for Flygtninge, Indvandrere og  

 Integration, er der i lovforslagets bemærkninger henvist til ministeren  

 for flygtninge, indvandrere og integration de steder, hvor kompetencen efter  

 udlændingelovens ordlyd er tillagt indenrigsministeren.
2. FN s Sikkerhedsråds resolution nr. 1373 af 28. september  

 2001 FN s Sikkerhedsråd vedtog den 28. september 2001  

 på amerikansk initiativ resolution nr. 1373 om bekæmpelse af  

 terrorisme.
Resolutionen er vedtaget med hjemmel i FN-pagtens kapitel VII,  

 hvorefter Sikkerhedsrådet kan træffe forholdsregler over for  

 trusler mod freden, fredsbrud eller angrebshandlinger med henblik på at  

 opretholde eller genoprette mellemfolkelig fred og sikkerhed.
Resolutionen er folkeretligt bindende for Danmark på  

 samme måde som en traktat, der er tiltrådt af Danmark.
Danmark er  

 derfor forpligtet til at indrette sin lovgivning og administrative praksis i  

 overensstemmelse med bestemmelserne i den vedtagne resolution.
Resolutionen indeholder i artikel 2 forskellige  

 forpligtelser for staterne til ikke at yde terrorister m.v. bistand af nogen  

 art.
Det fremgår bl.a. af artikel 2, litra c, at alle stater  

 skal nægte tilflugtssted til dem, der finansierer, planlægger,  

 støtter eller begår terrorhandlinger eller stiller  

 tilflugtssteder til rådighed.
 Efter resolutionens artikel 2, litra g, skal alle  

 stater forhindre terroristers eller terroristgruppers færden ved  

 effektiv grænsekontrol og kontrol ved udstedelse af identitetspapirer  

 og rejsedokumenter og gennem foranstaltninger til forebyggelse af  

 efterligning, forfalskning eller svigagtig brug af identitetspapirer og  

 rejsedokumenter.
Artikel 3 i resolutionen indeholder en række  

 opfordringer, der vedrører informationsudveksling og et øget  

 samarbejde mellem staterne for at forebygge og forhindre udførelsen af  

 terrorhandlinger.
I  artikel 3, litra f, opfordres staterne til at  

 træffe passende foranstaltninger i overensstemmelse med national og  

 international ret, før de meddeler flygtningestatus, med henblik  

 på at sikre, at asylansøgere ikke har planlagt, fremmet eller  

 deltaget i udførelsen af terrorhandlinger.
 Herudover opfordres staterne i artikel 3, litra g,  

 til i overensstemmelse med international ret at sikre, at flygtningestatus  

 ikke misbruges af personer, der har begået, organiseret eller fremmet  

 terrorhandlinger, og sikre, at påstande om politiske motiver ikke  

 anerkendes som grundlag for at nægte retsanmodninger om udlevering af  

 påståede terrorister.
Lovforslaget tilsigter   i det omfang  

 udlændingeloven ikke allerede indeholder tilstrækkelige  

 bestemmelser herom   at sikre fuld efterlevelse af de nævnte  

 bestemmelser af resolutionen.
Der henvises i den forbindelse til gennemgangen  

 i lovforslagets almindelige bemærkninger til de foreslåede  

 ændringer af udlændingeloven.
 For en nærmere gennemgang af resolutionens  

 øvrige bestemmelser henvises til justitsministerens samtidig hermed  

 fremsatte lovforslag om ændring af straffeloven, retsplejeloven, lov om  

 konkurrence- og forbrugerforhold på telemarkedet, våbenloven,  

 udleveringsloven samt lov om udlevering af lovovertrædere til Finland,  

 Island, Norge og Sverige (Gennemførelse af FN-konventionen til  

 bekæmpelse af finansiering af terrorisme, gennemførelse af FN s  

 Sikkerhedsråds resolution nr. 1373 (2001) samt øvrige  

 initiativer til bekæmpelse af terrorisme m.v.).
 Resolutionen er optaget som bilag 3 til lovforslaget.
 3. Udveksling af oplysninger mellem udlændingemyndighederne og  

 efterretningstjenesterne og anklagemyndigheden m.v.
Efter terrorangrebet på USA den 11. september 2001  

 er der taget initiativ til at styrke samarbejdet mellem  

 udlændingemyndighederne og Politiets Efterretningstjeneste og  

 Forsvarets Efterretningstjeneste inden for rammerne af den gældende  

 lovgivning.
Formålet med det intensiverede samarbejde er især at  

 skærpe opmærksomheden om udlændinge, der kan udgøre  

 en sikkerhedsrisiko, og som eventuelt bør nægtes  

 opholdstilladelse af hensyn til statens sikkerhed.
Efter artikel 3, litra f, i FN s  

 Sikkerhedsråds resolution nr. 1373 af 28. september 2001 opfordres  

 staterne til at træffe passende foranstaltninger i overensstemmelse med  

 national og international ret, før de meddeler flygtningestatus, med  

 henblik på at sikre, at asylansøgeren ikke har planlagt, fremmet  

 eller deltaget i udførelsen af terrorhandlinger.
Efter resolutionens  

artikel 3, litra g, opfordres staterne endvidere bl.a. til at sikre,  

 at flygtningestatus ikke misbruges af personer, der har begået,  

 organiseret eller fremmet terrorhandlinger.
 Det er afgørende for regeringen at sikre en fuld  

 efterlevelse af FN-resolution nr. 1373.
Udlændingelovens bestemmelser om udelukkelse fra  

 opholdstilladelse på baggrund af alvorlige forbrydelser   herunder  

 finansiering eller planlægning af eller anden deltagelse i  

 terrorhandlinger   foreslås bl.a. på den baggrund ændret  

 på en række punkter, ligesom inddragelse af opholdstilladelse i  

 videre omfang end i dag foreslås at kunne ske med henvisning til  

 lovovertrædelser begået uden for Danmark.
Der henvises  

 nærmere til lovforslagets § 1, nr. 1-3.
 Endvidere foreslås udlændingelovens regler om  

 udvisning under henvisning til statens sikkerhed udvidet, jf. lovforslagets  

 § 1, nr. 6.
 Med henblik på en effektiv anvendelse af disse nye  

 bestemmelser og med henblik på at skabe grundlag for en yderligere  

 intensivering af samarbejdet mellem udlændingemyndighederne og de to  

 efterretningstjenester og med henblik på i nødvendigt omfang at  

 sikre strafforfølgning af udlændinge, der har begået grove  

 forbrydelser i eller uden for Danmark   foreslås der i  

 udlændingeloven som et nyt kapitel 7 a indsat en række  

 bestemmelser om udveksling af oplysninger myndighederne imellem.
 De foreslåede bestemmelser skal sikre, at Politiets  

 Efterretningstjeneste og Forsvarets Efterretningstjeneste får det bedst  

 mulige grundlag for at vurdere, om der i Danmark befinder sig  

 udlændinge, der må anses for en fare for statens sikkerhed.
 Herudover skal de foreslåede bestemmelser sikre, at  

 udlændingemyndighederne har det bedst mulige grundlag for deres  

 afgørelser af, om flygtningekonventionens eller udlændingelovens  

 udelukkelsesgrunde skal anvendes, således at der meddeles afslag  

 på ansøgninger om opholdstilladelse, ligesom bestemmelserne skal  

 styrke udlændingemyndighedernes grundlag for at træffe  

 afgørelse om bl.a. inddragelse af opholdstilladelser, om udvisning  

 samt om nægtelse af visum.
I den forbindelse foreslås det, at ministeren for  

 flygtninge, indvandrere og integration på baggrund af en indstilling  

 fra justitsministeren vurderer, om en udlænding må anses for en  

 fare for statens sikkerhed.
Denne vurdering vil skulle lægges til grund  

 ved udlændingemyndighedernes afgørelse af en sag om meddelelse  

 eller inddragelse af opholdstilladelse eller om udvisning.
 Endelig skal de foreslåede bestemmelser sikre, at  

 anklagemyndigheden får de oplysninger, der er nødvendige, med  

 henblik på stillingtagen til spørgsmålet om  

 strafforfølgning af udlændinge, der har begået alvorlige  

 forbrydelser   herunder finansiering eller planlægning af eller  

 deltagelse i terrorhandlinger og krigsforbrydelser   inden ankomsten til  

 Danmark eller under opholdet her i landet.
 Der henvises til lovforslagets § 1, nr. 15 og 18.
4. Præcisering og udvidelse af udlændingelovens  

 udvisningsbestemmelser og bestemmelser om afvisning af  

 asylansøgere Efter FN s Sikkerhedsråds resolution nr. 1373 af 28.  

 september 2001, artikel 2, litra c, skal alle stater nægte  

 tilflugtssted til dem, der finansierer, planlægger, støtter  

 eller begår terrorhandlinger eller stiller tilflugtssteder til  

 rådighed.
 Som led i bestræbelserne på at bekæmpe  

 terrorisme   og for at sikre fuld efterlevelse af FN-resolution nr. 1373  

 finder regeringen det af afgørende betydning, at udlændingeloven  

 giver mulighed for, at personer, der dømmes for  

 lovovertrædelser, som efter deres karakter indebærer en fare for  

 statens eller statsmyndighedernes sikkerhed m.v. eller for befolkningens  

 sikkerhed og sundhed, kan udvises af landet.
 Efter udlændingelovens § 22, nr. 6, kan en  

 udlænding   uanset varigheden af den pågældendes ophold her  

 i landet og uanset, om den pågældende har opholdstilladelse som  

 flygtning   udvises, hvis den pågældende som følge af en  

 række alvorlige overtrædelser af straffeloven idømmes  

 ubetinget frihedsstraf eller anden strafferetlig retsfølge, der  

 indebærer eller giver mulighed for frihedsberøvelse for en  

 lovovertrædelse, der ville have medført ubetinget  

 frihedsstraf.
Det foreslås, at anvendelsesområdet for  

 udlændingelovens § 22, nr. 6, udvides, således at også  

 overtrædelser af bestemmelser i straffelovens kapitel 12 om  

 forbrydelser mod statens selvstændighed og sikkerhed samt kapitel 13 om  

 forbrydelser mod statsforfatningen og de øverste statsmyndigheder m.v.  

 kan medføre udvisning uanset varigheden af den pågældendes  

 opholdstilladelse og uanset, om den pågældende har  

 opholdstilladelse som flygtning.
Det samme foreslås for så vidt  

 angår overtrædelse af en række bestemmelser i straffelovens  

 kapitel 20 om almenfarlige forbrydelser.
 Med forslaget sikres det, at udlændinge, der  

 begår strafbare handlinger, som har til formål at omstyrte eller  

 nedbryde det danske samfund og demokrati, eller som udgør en fare for  

 den danske befolknings sikkerhed eller sundhed, kan udvises uanset, hvor  

 længe de har opholdt sig her i landet, og uanset, om de måtte  

 være meddelt opholdstilladelse som flygtninge.
 Der henvises til lovforslagets § 1, nr. 5.
 Med henblik på at sikre Danmark og lande, der er  

 Danmark nærtstående, mod terrortrusler foreslås  

 bestemmelsen i udlændingelovens § 25 endvidere ændret  

 således, at udvisning ikke alene kan ske, når udvisningen er  

 påkrævet af hensyn til statens sikkerhed.
 Det foreslås således, at der fremover kan ske  

 udvisning efter bestemmelsen, hvis udlændingen må anses for en  

 fare for statens sikkerhed.
Bestemmelsen foreslås samtidig udvidet til  

 også at omfatte udvisning af udlændinge, som må anses for  

 en alvorlig trussel mod den offentlige orden, sikkerhed eller sundhed.
Dermed  

 sikres en adgang til udvisning i tilfælde, hvor en udlænding  

 uden at den pågældende må anses for en fare for statens  

 sikkerhed, jf. ovenfor   foretager handlinger, der indebærer en trussel  

 mod den offentlige samfundsorden eller befolkningens sikkerhed eller  

 sundhed.
Bestemmelsen forudsættes f.eks. anvendt i  

 tilfælde, hvor en udlænding ved sin planlægning af,  

 tilskyndelse til eller aktive deltagelse i en voldelig demonstration må  

 anses for en alvorlig trussel mod den offentlige orden eller sikkerhed, uden  

 at der herved dog er fare for statens sikkerhed.
Bestemmelsen vil endvidere  

 kunne anvendes over for en udlænding, der må anses for en  

 alvorlig trussel mod den offentlige sundhed eller sikkerhed, f.eks. ved at  

 tilskynde til anvendelsen af biologiske, kemiske eller nukleare våben  

 eller kampstoffer.
 Også tilfælde, hvor der først og  

 fremmest er tale om trusler mod et andet lands offentlige orden, sikkerhed  

 eller sundhed, vil kunne være omfattet af bestemmelsen, hvis truslen  

 mere indirekte indebærer en trussel mod den danske offentlige orden,  

 sikkerhed eller sundhed.
 Ved den foreslåede affattelse af  

 udlændingelovens § 25 bringes bestemmelsen i overensstemmelse med  

 ordlyden af flygtningekonventionens artikel 33, stk. 2, der tillader  

 refoulement af en flygtning, der med rimelig grund må anses for en fare  

 for det lands sikkerhed, i hvilket han befinder sig, jf. nærmere herom  

 i afsnit 6.
 Der henvises til lovforslagets § 1, nr. 6.
 Det foreslås endvidere, at udlændingelovens  

 udvisningsbestemmelser tilpasses i overensstemmelse med lov nr. 465 af 7.  

 juni 2001 om ændring af straffeloven og retsplejeloven (Hæleri og  

 anden efterfølgende medvirken samt IT-efterforskning), hvorved der  

 blev indført en generel hæleribestemmelse i straffeloven.
 Der henvises til lovforslagets § 1, nr. 4, 5 og  

 7.
 Endelig   også med henblik på at sikre fuld  

 efterlevelse af FN-resolution nr. 1373   foreslås det, at adgangen i  

 udlændingelovens § 48 a til afvisning af asylansøgere til  

 sikre tredjelande udvides til ikke alene at omfatte asylansøgere, som  

 har indrejseforbud og ikke har visum eller i øvrigt mangler pas og  

 nødvendigt visum, men også asylansøgere, som er  

 indberettet som uønskede til Schengeninformationssystemet (SIS), samt  

 asylansøgere, hvor andre hensyn til Schengenlandenes offentlige orden,  

 forhold til fremmede magter eller sikkerheds- eller sundhedsmæssige  

 grunde tilsiger, at den pågældende ikke bør have ophold  

 her i landet.
Med den foreslåede ændring af  

 udlændingelovens § 48 a udvides endvidere adgangen til udvisning  

 af asylansøgere forud for asylansøgningens behandling.
Der kan  

 således efter forslaget ikke alene ske udvisning forud for  

 asylansøgningens behandling af asylansøgere, der opholder sig  

 her i landet uden fornøden tilladelse, men også, hvis  

 udvisningen findes påkrævet af hensyn til statens sikkerhed,  

 eller hvis den pågældende må anses for en fare for statens  

 sikkerhed eller for en alvorlig trussel mod den offentlige orden, sikkerhed  

 eller sundhed.
 Det vil fortsat kun være muligt at udsende afviste  

 eller udviste asylansøgere til såkaldt sikre tredjelande, dvs.  

 lande, hvor der ikke er risiko for forfølgelse af de grunde, der er  

 nævnt i flygtningekonventionen, eller for videresendelse til et  

 sådant land, jf. udlændingelovens § 48 a, stk. 2, 2.  

 pkt.
 Der henvises til lovforslagets § 1, nr. 20.
5. Skærpelse af udlændingelovens udelukkelses- og  

 inddragelsesbestemmelser Efter terrorangrebet mod USA den 11. september 2001 er det  

 nødvendigt at opstille et så effektivt værn som muligt  

 mod, at udlændinge, som har deltaget i krigsforbrydelser eller  

 terrorhandlinger eller i øvrigt begået alvorlige forbrydelser,  

 får asyl eller opholdstilladelse på andet grundlag.
Efter FN's Sikkerhedsråds resolution nr. 1373 af 28.  

 september 2001, artikel 3, litra f, opfordres alle stater til at  

 træffe passende foranstaltninger i overensstemmelse med de relevante  

 bestemmelser i national og international ret, herunder internationale  

 menneskerettighedsstandarder, før de meddeler flygtningestatus med  

 henblik på at sikre, at asylansøgeren ikke har planlagt, fremmet  

 eller deltaget i udførelse af terrorhandlinger.
Det fremgår  

 endvidere af resolutionens artikel 3, litra g, at alle stater  

 opfordres til i overensstemmelse med international ret at sikre, at  

 flygtningestatus ikke misbruges af personer, der har begået,  

 organiseret eller fremmet terrorhandlinger, og sikre, at påstande om  

 politiske motiver ikke anerkendes som grundlag for at nægte  

 retsanmodninger om udlevering af påståede terrorister.
 Med henblik på at sikre fuld efterlevelse af  

 FN-resolution nr. 1373 finder regeringen, at det ved en præcisering og  

   i et vist omfang   en skærpelse af retstilstanden bør sikres,  

 at adgangen til opholdstilladelse som flygtning eller opholdstilladelse  

 på andet grundlag ikke misbruges af personer, der har deltaget i  

 krigsforbrydelser, folkedrab, tortur, forbrydelser mod menneskeheden eller  

 har finansieret, planlagt eller på anden måde deltaget i  

 terrorhandlinger eller i det hele taget gjort sig skyldige i alvorlig  

 kriminalitet.
 Det følger af den gældende bestemmelse i  

 udlændingelovens § 10, stk. 1, at en udlænding kun,  

 når særlige grunde taler derfor, kan meddeles opholdstilladelse  

 efter udlændingelovens §§ 6-9, hvis udlændingen er  

 dømt for en forbrydelse i udlandet, eller der i øvrigt  

 foreligger omstændigheder, som ville kunne medføre udvisning her  

 i landet.
Efter flygtningekonventionens artikel 1 F   som ved  

 henvisning til flygtningekonventionen i udlændingelovens § 7,  

 stk. 1, er inkorporeret i dansk ret   kan en person udelukkes fra  

 beskyttelse efter konventionen, bl.a. hvis der er alvorlig grund til at  

 antage, at den pågældende har begået en forbrydelse mod  

 freden, en krigsforbrydelse eller en forbrydelse mod menneskeheden, eller at  

 den pågældende har begået en alvorlig ikke-politisk  

 forbrydelse uden for tilflugtslandet, før vedkommende søgte  

 asyl.
Der kan f.eks. være tale om en alvorlig ikke-politisk  

 forbrydelse, hvis den pågældende har deltaget i terrorhandlinger  

 i form af flykapring, drab eller lemlæstelse.
Sådanne  

 forbrydelser kan være politisk motiverede, men betydningen af personens  

 eventuelle politiske motiver til forbrydelsen afsvækkes i forhold til  

 forbrydelsens alvor.
Således kan meget alvorlige forbrydelser   uanset  

 deres politiske formål   medføre udelukkelse fra beskyttelse  

 efter flygtningekonventionen.
En person, der er omfattet af flygtningekonventionens  

 udelukkelsesgrunde, anses ikke for at være flygtning i konventionens  

 forstand.
Hvis en person således er omfattet af ovennævnte  

 udelukkelsesgrunde, vil den pågældende ikke få asyl i  

 Danmark.
Flygtningekonventionens udelukkelsesgrunde gælder  

 undtagelsesfrit i den forstand, at en udlænding, som er omfattet af  

 udelukkelsesgrundene, ikke har krav på beskyttelse uanset den  

 pågældendes personlige forhold i øvrigt.
I praksis  

 medfører flygtningekonventionens udelukkelsesgrunde også, at  

 udlændinge, der ellers ville kunne meddeles asyl med de facto-status  

 efter udlændingelovens § 7, stk. 2, meddeles afslag på  

 asyl.
 Lovforslaget viderefører denne praksis og udbygger  

 udelukkelsesgrundenes virkeområde, idet det udtrykkeligt  

 fastslås, at flygtningekonventionens udelukkelsesgrunde gælder  

 undtagelsesfrit for alle udlændinge, som indgiver ansøgning om  

 opholdstilladelse efter §§ 6-9. Det vil   ud over konventionsflygtninge  

   bl.a. sige de facto-flygtninge, udlændinge, der er omfattet af  

 EU-reglerne, samt udlændinge, der indgiver ansøgning om  

 familiesammenføring.
Det foreslås endvidere, at det fastslås i  

 udlændingeloven, at der ikke kan meddeles opholdstilladelse til en  

 udlænding, hvis udlændingen må anses for en fare for  

 statens sikkerhed eller en alvorlig trussel mod den offentlige orden,  

 sikkerhed eller sundhed.
Også tilfælde, hvor der først og  

 fremmest er tale om trusler mod et andet lands offentlige orden, sikkerhed  

 eller sundhed, vil kunne være omfattet af bestemmelsen, hvis truslen  

 mere indirekte indebærer en trussel mod den danske offentlige orden,  

 sikkerhed eller sundhed.
 Det foreslås, at udelukkelse fra opholdstilladelse  

 af hensyn til statens sikkerhed eller den offentlige orden, sikkerhed eller  

 sundhed eller på grund af udelukkelsesgrundene i  

 flygtningekonventionens artikel 1 F skal gælde undtagelsesfrit.
 Det foreslås endvidere, at de eksisterende  

 udelukkelsesgrunde i udlændingelovens § 10, stk. 1,  

 præciseres, således at det udtrykkeligt fremgår, at en  

 udlænding ikke, medmindre særlige omstændigheder taler  

 derfor, kan få opholdstilladelse, hvis der er alvorlig grund til at  

 antage, at udlændingen uden for landet har begået en  

 lovovertrædelse, som kunne medføre udvisning ved dom.
Det følger af den gældende bestemmelse i  

 udlændingelovens § 10, stk. 2, at udlændinge, som har  

 indrejseforbud, jf. udlændingelovens § 32, stk. 1, kan gives  

 opholdstilladelse efter reglerne i udlændingelovens §§ 7 og 8,  

 medmindre særlige grunde taler derimod.
Endvidere kan opholdstilladelse  

 undtagelsesvis gives efter udlændingelovens §§ 6 og 9, når  

 ganske særlige grunde taler derfor, dog tidligst to år efter  

 udrejsen.
 Det foreslås, at udlændingeloven ændres,  

 således at udlændinge, som har indrejseforbud, fordi de er udvist  

 ved dom, eller idet de, fordi de er udvist ved administrativ beslutning,  

 anses for en fare for statens sikkerhed, for den offentlige orden, sikkerhed  

 eller sundhed, ikke kan gives opholdstilladelse efter udlændingelovens  

 §§ 7 og 8, medmindre særlige grunde taler derfor.
 Der henvises til lovforslagets § 1, nr. 1.
 Adgangen til at inddrage en tidsubegrænset  

 opholdstilladelse er i dag begrænset til de tilfælde, hvor  

 udlændingen har opnået opholdstilladelsen ved svig, jf.  

 udlændingelovens § 19, stk. 2, eller hvor udlændingen  

 er indberettet som uønsket til Schengeninformationssystemet på  

 baggrund af omstændigheder, der her i landet kunne medføre  

 udvisning, jf. udlændingelovens § 19, stk. 3.
 Med henblik på at modvirke, at udlændinge, der  

 har deltaget i krigsforbrydelser, folkedrab, tortur, forbrydelser mod  

 menneskeheden eller terrorhandlinger eller i det hele taget gjort sig  

 skyldige i alvorlige forbrydelser, misbruger adgangen til at opnå asyl  

 eller opholdstilladelse på andet grundlag   og dermed med henblik  

 på at sikre fuld efterlevelse af FN-resolution nr. 1373  

 foreslås udlændingelovens inddragelsesregler ændret,  

 således at udlændinge, som er omfattet af de ovennævnte  

 undtagelsesfrie udelukkelsesgrunde normalt vil få inddraget en allerede  

 opnået tidsbegrænset eller tidsubegrænset  

 opholdstilladelse.
 Det foreslås endvidere, at en tidsbegrænset  

 eller tidsubegrænset opholdstilladelse altid kan inddrages, hvis  

 udlændingen uden for landet er dømt for et forhold, som kunne  

 medføre udvisning ved dom, såfremt pådømmelsen var  

 sket her i landet, eller hvis der er alvorlig grund til at antage, at  

 udlændingen uden for landet har begået en lovovertrædelse,  

 som kunne medføre udvisning ved dom.
 Der henvises til lovforslagets § 1, nr. 2 og 3.
 Det forudsættes, at udlændingemyndighederne i  

 situationer, hvor en udlænding meddeles afslag på  

 opholdstilladelse under henvisning til udelukkelsesgrundene, eller hvor den  

 pågældendes opholdstilladelse inddrages under henvisning til  

 samme grunde, men hvor udlændingen ikke kan udsendes af landet under  

 henvisning til udlændingelovens refoulementsforbud, i almindelighed  

 underretter den kommune, hvori udlændingen tager ophold, om  

 udlændingens opholdsretlige status og om de vilkår, der er  

 knyttet hertil.
 Det bemærkes i den forbindelse, at udlændinge,  

 der ikke har opholdsgrundlag, men som ikke kan udsendes af landet på  

 grund af udlændingelovens refoulementsforbud, er undergivet de samme  

 vilkår som asylansøgere, jf. udlændingelovens § 42  

 a.
 Det bemærkes i øvrigt, at regeringen i  

 forbindelse med et senere lovforslag om ændring af  

 udlændingeloven forventer at fremsætte forslag om en generel  

 adgang for udlændingemyndighederne til at videregive oplysninger om  

 udlændinges opholdsgrundlag og ændringer heri til kommunerne.
6. Ændring af reglerne om forbud mod refoulement Efter den gældende bestemmelse i  

 udlændingelovens § 31, stk. 1, må en udlænding  

 ikke udsendes til et land, hvor den pågældende risikerer  

 forfølgelse på grund af sin race, religion, nationalitet, sit  

 tilhørsforhold til en særlig social gruppe eller sine politiske  

 anskuelser, jf. flygtningekonventionens artikel 1 A, eller hvor den  

 pågældende ikke er beskyttet mod videresendelse til et  

 sådant land (forbud mod refoulement).
Refoulementsforbudet i denne bestemmelse er absolut.
Det  

 gælder således i alle tilfælde   også selv om  

 udlændingen antages at være til fare for statens sikkerhed  

 m.v.
 Efter den gældende bestemmelse i  

 udlændingelovens § 31, stk. 2, gælder forbudet mod  

 refoulement også, hvis de i udlændingelovens § 7,  

 stk. 2, nævnte forhold (de facto-forfølgelse) foreligger.  

 Refoulementsforbudet gælder dog ikke i denne sammenhæng, hvis der  

 er bestemte grunde til at antage, at udlændingen frembyder fare for  

 landets sikkerhed, eller hvis udlændingen efter endelig dom for en  

 særlig farlig forbrydelse må antages at frembyde  

 nærliggende fare for andres liv, legeme, helbred eller frihed.
Udlændingelovens gældende refoulementsforbud  

 rækker herved videre end forbudet mod refoulement i  

 flygtningekonventionens artikel 33. Efter flygtningekonventionens artikel 33,  

 stk. 1, må en konventionsflygtning (en person, der er omfattet af  

 flygtningekonventionens artikel 1 A, og som ikke er udelukket fra asyl  

 på grund af udelukkelsesgrundene i flygtningekonventionens artikel 1 F)  

 ikke udsendes til områder, hvor hans liv eller frihed ville være  

 truet på grund af hans race, religion, hans tilhørsforhold til  

 en særlig social gruppe eller hans politiske anskuelser.
Efter artikel  

 33, stk. 2, kan en flygtning, der med rimelig grund må anses for  

 en fare for det lands sikkerhed, i hvilket han befinder sig, eller som efter  

 en endelig dom for en særlig farlig forbrydelse må betragtes som  

 en fare for samfundet i det pågældende land, dog ikke  

 påberåbe sig artikel 33, stk. 1.
 Flygtningekonventionens forbud mod refoulement kan  

 således ikke påberåbes af en flygtning, som med rimelig  

 grund må anses for en fare for det lands sikkerhed, i hvilket han  

 befinder sig, eller som efter en endelig dom for en særlig farlig  

 forbrydelse må betragtes som en fare for samfundet i det  

 pågældende land.
 Flygtningekonventionens forbud mod refoulement  

 gælder endvidere alene for flygtninge i konventionens forstand  

 (konventionsflygtninge). Da bl.a. udlændinge, der er omfattet af  

 udelukkelsesgrundene i flygtningekonventionens artikel 1 F, ikke er  

 flygtninge i konventionens forstand, er de pågældende ikke  

 omfattet af konventionens forbud mod refoulement.
 Udlændingelovens gældende refoulementsforbud  

 åbner hermed op for, at udlændinge, der er meddelt afslag  

 på asyl på grund af flygtningekonventionens udelukkelsesgrunde,  

 og som dermed kunne være udsendt til hjemlandet efter  

 flygtningekonventionens bestemmelser, kan opholde sig i Danmark, idet de  

 pågældende ikke kan udsendes efter udlændingelovens  

 § 31.
 Af FN s Sikkerhedsråds resolution nr. 1373 af 28.  

 september 2001, artikel 3, litra g, fremgår bl.a., at alle  

 stater opfordres til i overensstemmelse med international ret at sikre, at  

 flygtningestatus ikke misbruges af personer, der har begået,  

 organiseret eller fremmet terrorhandlinger.
 Det fremgår af Den Europæiske  

 Menneskerettighedskonventions artikel 3, at ingen person må underkastes  

 tortur eller umenneskelig eller nedværdigende behandling eller straf.  

 Af Den Europæiske Menneskerettighedskonventions 6.  

 tillægsprotokol fremgår endvidere, at dødsstraffen skal  

 afskaffes, ligesom ingen må idømmes denne straf eller  

 henrettes.
 Det foreslås på den baggrund   herunder for at  

 sikre fuld overensstemmelse med FN-resolution nr. 1373   at  

 udlændingelovens refoulementsbestemmelse ændres, således at  

 bl.a. udlændinge, der er meddelt afslag på asyl på grund af  

 flygtningekonventionens udelukkelsesgrunde, kan udsendes af landet i det  

 omfang, dette er muligt i henhold til flygtningekonventionen samtidig med, at  

 Danmarks øvrige internationale forpligtelser, herunder særligt  

 Den Europæiske Menneskerettighedskonventions artikel 3 og 6.  

 tillægsprotokol, overholdes.
 Der henvises til lovforslagets § 1, nr. 9.
7. Opfølgning på mulighederne for udsendelse af landet Efter udlændingelovens § 32 a skal afslag  

 på en ansøgning om opholdstilladelse efter  

 udlændingelovens §§ 7 eller 8 og afgørelser om bortfald  

 eller inddragelse af en sådan opholdstilladelse tillige indeholde  

 afgørelse om, hvorvidt udlændingen kan udsendes, hvis denne ikke  

 udrejser frivilligt, jf. udlændingelovens § 31.
Efter udlændingelovens § 49 a træffer  

 Udlændingestyrelsen forud for udsendelse af en udlænding, som har  

 haft opholdstilladelse efter udlændingelovens §§ 7 eller 8, og som  

 er udvist ved dom, afgørelse om, hvorvidt udlændingen kan  

 udsendes, jf. udlændingelovens § 31, medmindre udlændingen  

 samtykker i udsendelsen.
En afgørelse om, at udlændingen ikke  

 kan udsendes, skal tillige indeholde afgørelse om meddelelse eller  

 nægtelse af opholdstilladelse efter udlændingelovens  

 § 7.
Udlændingelovens § 32 a og § 49 a omfatter  

 således afgørelser vedrørende udlændinge, der er  

 meddelt afslag på en ansøgning om asyl på grund af  

 flygtningekonventionens eller udlændingelovens udelukkelsesgrunde, men  

 som på grund af refoulementsforbudet i udlændingelovens § 31  

 ikke kan udsendes til hjemlandet eller til et land, hvor den  

 pågældende risikerer videresendelse til hjemlandet.
For en  

 nærmere redegørelse for udelukkelsesgrundene henvises til  

 bemærkningerne til lovforslagets § 1, nr. 1.
Det bemærkes, at sådanne udlændinge i  

 praksis alene vil kunne udsendes til tredjelande, hvis de  

 pågældende medvirker til udsendelsen.
Det skyldes, at et  

 tredjeland i praksis ikke vil modtage en udlænding, der ikke er  

 statsborger i det pågældende land, mod udlændingens  

 ønske.
Efter udlændingeloven er der intet til hinder for,  

 at udlændingemyndighederne tager en afgørelse om, at en  

 udlænding ikke kan udsendes, jf. udlændingelovens § 31, op  

 til fornyet vurdering og afgørelse på et senere tidspunkt.
Dette  

 sker i praksis i det omfang, udlændingemyndighederne finder konkret  

 anledning hertil.
Ministeriet for Flygtninge, Indvandrere og Integration er  

 af den opfattelse, at udlændingemyndighederne bør forpligtes i  

 udlændingeloven til løbende at undersøge, om der er  

 grundlag for at ændre en sådan afgørelse.
Der bør  

 samtidig indføres udtrykkelig hjemmel i udlændingeloven til, at  

 en sådan afgørelse skal ændres, hvis det grundlag, som er  

 angivet i afgørelsen, ikke længere er til stede.
 Formålet med sådanne regler er at sikre, at en  

 udlænding, der ikke har opholdsgrundlag i Danmark, fordi den  

 pågældende er udelukket herfra på grund af grove  

 forbrydelser begået her i landet eller i udlandet, alene opholder sig i  

 Danmark, så længe den pågældende ikke kan udsendes  

 efter udlændingelovens § 31.
 Der sikres i den sammenhæng fuld efterlevelse af  

 vedtagelserne i FN s Sikkerhedsråds resolution nr. 1373 af 28.  

 september 2001, hvoraf det fremgår af artikel 2, litra c, at  

 alle stater skal nægte tilflugtssted til dem, der finansierer,  

 planlægger, fremmer eller begår terrorhandlinger eller stiller  

 tilflugtssteder til rådighed.
 Det foreslås på den baggrund, at  

 Udlændingestyrelsen i medfør af en ny bestemmelse i § 32 b  

 skal ændre en afgørelse om, at en udlænding, der er  

 meddelt afslag på en ansøgning om opholdstilladelse efter  

 udlændingelovens §§ 7-8, ikke kan udsendes af landet, jf.  

 udlændingelovens § 31, hvis det grundlag, som er angivet i  

 afgørelsen, ikke længere er til stede.
 Det foreslås endvidere, at Udlændingestyrelsen  

 forpligtes til hvert halve år, eller når der i øvrigt er  

 anledning hertil, at undersøge, om der er grundlag for at træffe  

 afgørelse efter den foreslåede bestemmelse i § 32 b.
 Der henvises til lovforslagets § 1, nr. 11 og 21.
8. Udvidelse af udlændingelovens regler om meldepligt og  

 frihedsberøvelse Af FN s Sikkerhedsråds resolution nr. 1373 af 28.  

 september 2001, artikel 2, litra c, fremgår, at alle stater skal  

 nægte tilflugtssted til dem, der finansierer, planlægger, fremmer  

 eller begår terrorhandlinger eller stiller tilflugtssteder til  

 rådighed.
 Efter de gældende bestemmelser i  

 udlændingelovens § 34 kan der ikke iværksættes  

 meldepligt over for en udlænding, der er meddelt afslag på asyl  

 på grund af flygtningekonventionens eller udlændingelovens  

 udelukkelsesgrunde, men som på grund af forbudet mod refoulement i  

 udlændingelovens § 31 ikke kan udsendes til hjemlandet eller til  

 et land, hvor den pågældende ikke er beskyttet mod videresendelse  

 til hjemlandet.
 Efter den foreslåede bestemmelse i § 32 b, jf.  

 lovforslagets § 1, nr. 11, kan en afgørelse om, at en  

 udlænding, der er meddelt afslag på asyl, ikke kan udsendes, jf.  

 udlændingelovens § 31, ændres, hvis det grundlag, som er  

 angivet i afgørelsen, ikke længere er til stede.  

 Udlændingestyrelsen er efter den foreslåede bestemmelse i  

 § 49 b, jf. lovforslagets § 1, nr. 21, forpligtet til hvert halve  

 år, eller når der i øvrigt er anledning hertil, at  

 undersøge, hvorvidt der er grundlag for at ændre  

 afgørelsen om, at der ikke kan ske udsendelse.
 Afgørelser om, at en udlænding, der er  

 meddelt afslag på asyl, ikke kan udsendes af landet på grund af  

 forbudet mod refoulement i udlændingelovens § 31, træffes,  

 når udlændingen på den ene side opfylder betingelserne for  

 at få asyl, fordi den pågældende risikerer  

 forfølgelse ved en tilbagevenden til hjemlandet, men på den  

 anden side er udelukket fra at få asyl på grund af  

 udelukkelsesgrundene i flygtningekonventionens artikel 1 F, jf. herved den  

 foreslåede bestemmelse i § 10, stk. 1, nr. 3, eller en af de  

 øvrige udelukkelsesgrunde i de foreslåede bestemmelser i  

 § 10, stk. 1 og 2. Der henvises herved til lovforslagets § 1,  

 nr. 1.
Der er på baggrund af den foreslåede ordning  

 med en løbende vurdering af, om sådanne udlændinge kan  

 udsendes   og af hensyn til at sikre fuld efterlevelse af FN-resolution nr.  

 1373   behov for, at politiet kan iværksætte meldepligt over for  

 sådanne udlændinge.
Det er således af væsentlig  

 betydning, at myndighederne er vidende om udlændingens opholdssted,  

 når denne vurdering skal foretages, hvis muligheden for at udsende den  

 pågældende måtte opstå.
 Det foreslås derfor, at en udlænding, der har  

 fået afslag på asyl, men som ikke kan udsendes af landet, fordi  

 dette ville stride mod udlændingelovens refoulementsforbud, kan  

 pålægges meldepligt med henblik på løbende at sikre,  

 at politiet har kendskab til udlændingens opholdssted.
 Der henvises til lovforslagets § 1, nr. 13.
 Udlændingelovens § 36, stk. 1, 1. pkt.,  

 giver hjemmel til, at politiet kan bestemme, at en udlænding skal  

 frihedsberøves, såfremt de i udlændingelovens § 34  

 nævnte mindre indgribende foranstaltninger (deponering af pas,  

 meldepligt m.v.) ikke er tilstrækkelige til at sikre muligheden for  

 bl.a. udsendelse af en udlænding, der efter reglerne i  

 udlændingelovens kapitel 1 og 3-5 ikke har ret til at opholde sig her i  

 landet.
Bestemmelsen indeholder efter Ministeriet for Flygtninge,  

 Indvandrere og Integrations opfattelse ikke umiddelbart hjemmel til at  

 frihedsberøve udlændinge, der ikke efterkommer en pålagt  

 meldepligt efter den foreslåede bestemmelse i § 34, stk. 3,  

 jf. lovforslagets § 1, nr. 13. Der er her tale om udlændinge, der  

 er blevet meddelt afslag på asyl, men som ikke kan udsendes af landet,  

 fordi det ville stride mod udlændingelovens refoulementsforbud.
De  

 pågældende kan efter den foreslåede bestemmelse i  

 § 34, stk. 3, pålægges meldepligt med henblik på  

 løbende at sikre, at politiet har kendskab til udlændingens  

 opholdssted.
 Meldepligt iværksættes således med  

 henblik på, at myndighederne er i besiddelse af oplysninger om  

 udlændingens opholdssted, hvis muligheden for at udsende den  

 pågældende skulle opstå.
 Efterkommer en udlænding gennem længere tid  

 f.eks. nogle måneder   ikke en af politiet iværksat meldepligt  

 efter den foreslåede bestemmelse i § 34, stk. 3, er der efter  

 Ministeriet for Flygtninge, Indvandrere og Integrations opfattelse behov for  

 hjemmel i udlændingeloven til at kunne frihedsberøve den  

 pågældende med henblik på at undersøge, om der er  

 opstået mulighed for udsendelse af landet.
 Det foreslås derfor, at sådanne  

 udlændinge fremover skal kunne frihedsberøves, såfremt det  

 er nødvendigt for at afgøre, om der er opstået mulighed  

 for at udsende den pågældende.
 Der henvises til lovforslagets § 1, nr. 14.
 9. Søgning og videregivelse af oplysninger fra  

 fingeraftryksregistret over asylansøgere og uidentificerede  

 udlændinge m.v.
Af FN s Sikkerhedsråds resolution nr. 1373 af 28.  

 september 2001, artikel 2, litra c, fremgår, at alle stater skal  

 nægte tilflugtssted til dem, der finansierer, planlægger,  

 støtter eller begår terrorhandlinger eller stiller  

 tilflugtssteder til rådighed.
Af resolutionens artikel 2, litra  

 e, fremgår endvidere bl.a., at alle stater skal sikre, at enhver,  

 der deltager i finansiering, planlægning, forberedelse eller  

 udførelse af terrorhandlinger eller i støtte til  

 terrorhandlinger, strafforfølges.
Herudover fremgår det bl.a. af  

 resolutionens artikel 2, litra f, at alle stater skal yde hinanden  

 størst mulig bistand i forbindelse med strafferetlig efterforskning  

 eller retsforfølgning vedrørende finansiering af eller  

 støtte til terrorhandlinger.
 De gældende regler i udlændingeloven om  

 anvendelsen af fingeraftryk fra asylansøgere m.v. tager allerede i dag  

 hensyn til politiets efterforskning af strafbare forhold og besvarelsen af  

 internationale efterlysninger.
 Som led i bestræbelserne på at bekæmpe  

 terrorisme   og for at sikre fuld efterlevelse af FN-resolution nr. 1373  

 bør det efter Ministeriet for Flygtninge, Indvandrere og Integrations  

 opfattelse imidlertid sikres, at politiet har en fuldstændig  

 ubesværet adgang til at søge og videregive oplysninger fra Det  

 Centrale Fingeraftryksregister over Asylansøgere og Uidentificerede  

 Udlændinge m.v. (B-filen) til brug for efterforskning af strafbare  

 forhold og til brug for besvarelse af internationale efterlysninger.
 Rigspolitichefen har oplyst, at det gældende krav i  

 udlændingelovens § 40 a, hvorefter afgørelser om  

 søgning og videregivelse af oplysninger fra B-filen skal træffes  

 af retten ved kendelse, er et forsinkende led i politiets efterforskning, som  

 kan vanskeliggøre politiets arbejde.
 Det foreslås på den baggrund, at politiet  

 får adgang til at sammenholde fingeraftryk, der er optaget i Det  

 Centrale Fingeraftryksregister over Kriminelle (A-filen), sikret som bevis i  

 straffesager eller modtaget som led i internationale efterlysninger, med  

 fingeraftryk fra B-filen uden krav om retskendelse.
 Det foreslås endvidere, at den gældende  

 begrænsning, hvorefter søgning og videregivelse af oplysninger  

 fra registret til politiet alene kan foretages, hvis efterforskningen  

 vedrører en lovovertrædelse, der efter loven kan medføre  

 fængsel i mindst 1 år og 6 måneder, og søgningen  

 må antages at være af afgørende betydning for  

 efterforskningen, ophæves.
 Ved at indføre mulighed for uden  

 begrænsninger og uden retskendelse at sammenholde fingeraftryk, der er  

 optaget i A-filen, sikret som bevis i straffesager eller modtaget som led i  

 internationale efterlysninger, med fingeraftryk i B-filen sikres det, at de  

 oplysninger, der findes i B-filen, kan anvendes med henblik på at give  

 politiet det bedst mulige grundlag for at vurdere, om der i Danmark opholder  

 sig udlændinge, muligvis under falsk identitet, som eventuelt  

 udgør en sikkerhedsrisiko, eller som der skal iværksættes  

 retsforfølgning af.
 Lovforslaget giver således mulighed for at styrke  

 indsatsen mod kriminalitet, herunder kriminalitet, der er knyttet til  

 terrorisme.
 Lovforslaget vil endvidere forhindre, at den situation  

 opstår, at Danmark må meddele et land, som har udsendt en  

 international efterlysning, at en efterlyst person er ukendt, uanset at den  

 pågældendes fingeraftryk er registreret i B-filen.
 Lovforslaget tilsigter herudover at sikre anvendelsen af  

 adgangen til at nægte opholdstilladelse til udlændinge omfattet  

 af flygtningekonventionens eller udlændingelovens udelukkelsesgrunde og  

 derved modvirke, at der på grund af mangelfulde oplysninger kan blive  

 truffet urigtige afgørelser om opholdstilladelse vedrørende  

 kriminelle udlændinge.
Baggrunden for de gældende regler om, at  

 søgning og videregivelse af oplysninger fra B-filen alene kan ske,  

 når efterforskningen vedrører en lovovertrædelse, der  

 efter loven kan medføre fængsel i mindst 1 år og 6  

 måneder, og søgningen må antages at være af  

 afgørende betydning for efterforskningen, samt at afgørelse  

 herom skal træffes ved retskendelse, har været et ønske om  

 at sidestille reglerne med reglerne i retsplejelovens kapitel 72 om  

 legemsindgreb over for ikke sigtede personer, som bl.a. vedrører  

 optagelse af fingeraftryk af ikke sigtede personer.
Der henvises herved til  

 forarbejderne til lov nr. 382 af 14. juni 1995 om ændring af  

 udlændingeloven (bemærkningerne til § 1, nr. 11, i  

 lovforslag nr.
L 194 af 4. april 1995).
Det bemærkes hertil, at lovforslaget alene giver  

 politiet mulighed for at foretage søgning og videregivelse af  

 oplysninger, der er registreret i B-filen.
Der er således ikke tale om  

 optagelse af nye fingeraftryk.
 Det foreslås endvidere, at der fastsættes  

 tilsvarende regler i udlændingelovens § 40 b vedrørende  

 personfotografier af asylansøgere m.v.
 Der henvises til lovforslagets § 1, nr. 16 og 17.
10. Indberetning af udlændinge som uønskede til  

 Schengeninformationssystemet Efter den gældende bestemmelse i  

 udlændingelovens § 58 g indberetter Rigspolitichefen alene  

 udlændinge som uønskede til Schengeninformationssystemet (SIS),  

 hvis de pågældende udvises af landet ved dom eller ved  

 administrativ beslutning af hensyn til statens sikkerhed.
Af FN s Sikkerhedsråds resolution nr. 1373 af 28.  

 september 2001, artikel 2, litra g, fremgår bl.a., at alle  

 stater skal forhindre terroristers eller terroristgruppers færden ved  

 effektiv grænsekontrol m.v.
Af resolutionens artikel 3, litra b,  

 fremgår endvidere, at alle stater opfordres til at udveksle oplysninger  

 i overensstemmelse med international og national ret samt samarbejde i  

 administrative og retslige sager for at forhindre udførelse af  

 terrorhandlinger.
Med henblik på at sikre fuld overensstemmelse med  

 FN-resolution nr. 1373 foreslås det, at Rigspolitichefen tillige skal  

 indberette en udlænding som uønsket til SIS, hvis  

 udlændingen meddeles afslag på opholdstilladelse, fordi den  

 pågældende må anses for en fare for statens sikkerhed eller  

 for en alvorlig trussel mod den offentlige orden, sikkerhed eller sundhed,  

 eller fordi den pågældende anses for omfattet af  

 udelukkelsesgrundene i flygtningekonventionens artikel 1 F.
Tilsvarende skal  

 der efter lovforslaget ske indberetning til SIS, hvis udlændingen  

 meddeles afslag på opholdstilladelse, fordi den pågældende  

 uden for landet er dømt for et forhold, som kunne medføre  

 udvisning ved dom, såfremt pådømmelsen var sket her i  

 landet, eller fordi der er alvorlig grund til at antage, at den  

 pågældende uden for landet har begået en  

 lovovertrædelse, som kunne medføre udvisning ved dom.
Der  

 henvises nærmere til lovforslagets § 1, nr. 1.
Det foreslås endvidere, at en udlænding, hvis  

 opholdstilladelse inddrages som følge af de ovenfor nævnte  

 forhold, ligeledes indberettes som uønsket til SIS.
Der henvises  

 nærmere til lovforslagets § 1, nr. 2.
Ved at indberette de pågældende  

 udlændinge som uønskede til SIS muliggøres det, at andre  

 Schengenlande kan være opmærksomme på de  

 pågældende, hvis de rejser til et andet Schengenland og  

 dér antræffes af politiet.
Det sikres endvidere, at de  

 pågældende udlændinge, hvis de udrejser af Schengenlandene,  

 ikke efterfølgende kan genindrejse i Schengenlandene, medmindre  

 humanitære hensyn, hensyn til nationale interesser eller internationale  

 forpligtelser gør dette nødvendigt, jf. herved  

 Schengenkonventionens artikel 5 og udlændingelovens § 28,  

 stk. 2, jf. stk. 1, nr. 6, og § 28, stk. 6. Tilsvarende  

 vil udlændinge, der opholder sig uden for Schengenlandene på  

 tidspunktet for nægtelsen eller inddragelsen af opholdstilladelse,  

 kunne nægtes indrejse i Schengenlandene.
 Der henvises til lovforslagets § 1, nr. 24.
11. Økonomiske og administrative konsekvenser af  

 lovforslaget Lovforslaget indebærer et ressourcebehov for  

 Udlændingestyrelsen navnlig som følge af, at  

 Udlændingestyrelsen skal screene et antal sager vedrørende  

 ansøgning om opholdstilladelse m.v. med henblik på  

 undersøgelse af, om der skal videregives oplysninger til  

 efterretningstjenesterne og anklagemyndigheden, jf. lovforslagets § 1,  

 nr. 18. Lovforslaget indebærer endvidere et ressourcebehov til  

 videregivelse af oplysninger fra sådanne sager fra  

 Udlændingestyrelsen til efterretningstjenesterne og anklagemyndigheden.  

 Ressourcebehovet, der ikke er nærmere opgjort, vil blive  

 imødegået ved omprioriteringer inden for  

 Udlændingestyrelsen.
Lovforslaget indebærer endvidere et begrænset  

 ressourcebehov for Ministeriet for Flygtninge, Indvandrere og Integrations  

 departement navnlig som følge af øget klagesagsbehandling i  

 forbindelse med de foreslåede ændringer af reglerne om meddelelse  

 af opholdstilladelse, inddragelse af opholdstilladelse og administrativ  

 udvisning.
Ressourcebehovet, der ikke er nærmere opgjort, vil blive  

 imødegået ved omprioriteringer inden for Ministeriet for  

 Flygtninge, Indvandrere og Integrations departement.
 Det skønnes, at ressourcebehovet for statsamterne,  

 Justitsministeriet og Forsvarets Efterretningstjeneste vil være  

 marginalt.
 Lovforslaget skønnes ikke at have  

 kommunaløkonomiske konsekvenser.
12. Erhvervsadministrative, erhvervsøkonomiske og  

 miljømæssige konsekvenser af lovforslaget og lovforslagets  

 administrative konsekvenser for borgerne Lovforslaget forventes ikke at medføre  

 erhvervsadministrative, erhvervsøkonomiske eller  

 miljømæssige konsekvenser eller administrative konsekvenser for  

 borgerne.
13. Hørte myndigheder Lovforslaget har været sendt til høring hos  

 følgende myndigheder og organisationer:
 Advokatrådet, Amnesty International,  

 Amtsrådsforeningen, Dansk Arbejdsgiverforening, Dansk  

 Flygtningehjælp, Dansk Røde Kors, Datatilsynet, De Etniske  

 Minoriteters Landsorganisation, Den Danske Dommerforening, Det Danske Center  

 for Menneskerettigheder, Dokumentations- og Rådgivningscenteret om  

 Racediskrimination, Dommerfuldmægtigforeningen, Domstolsstyrelsen,  

 Flygtningenævnet, Foreningen af Politimestre i Danmark, Foreningen af  

 Statsamtmænd, Frederiksberg Kommune, Kommunernes Landsforening,  

 Københavns Kommune, Landsorganisationen i Danmark, Mellemfolkeligt  

 Samvirke, Nævnet for Etnisk Ligestilling, Politidirektøren i  

 København, Politiforbundet i Danmark,  

 Politifuldmægtigforeningen, præsidenterne for Østre og  

 Vestre Landsret, retterne i København, Århus, Odense, Aalborg og  

 Roskilde, Rigsadvokaten, Rigspolitichefen, Rådet for Etniske  

 Minoriteter, Statsamtsjuristforeningen samt UNHCR.
14. Forholdet til EU-retten Bortset fra den ved lovforslagets § 1, nr. 24,  

 foreslåede udvidelse af gruppen af udlændinge, der skal  

 indberettes som uønskede til Schengeninformationssystemet, indeholder  

 lovforslaget ikke EU-retlige aspekter.
Forholdet til Schengenkonventionen er  

 gennemgået i bemærkningerne til lovforslagets § 1, nr.  

 24.
15. Vurdering af konsekvenser af  

 lovforslaget Positive konsekvenser/mindre- udgifter (hvis ja, angiv  

 omfang) Negative konsekvenser/mer-udgifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Nej Nej Administrative konsekvenser for stat, kommuner og  

 amtskommuner Nej Ja   konsekvenserne vil blive imødegået ved  

 omprioriteringer inden for Udlændingestyrelsen og Ministeriet for  

 Flygtninge, Indvandrere og Integrations departement.
Økonomiske konsekvenser for erhvervslivet Nej Nej Administrative konsekvenser for erhvervslivet Nej Nej Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Bortset fra den ved lovforslagets § 1, nr. 24,  

 foreslåede udvidelse af gruppen af udlændinge, der skal  

 indberettes som uønskede til Schengeninformationssystemet, indeholder  

 lovforslaget ikke EU-retlige aspekter.
Forholdet til Schengenkonventionen er  

 gennemgået i bemærkningerne til lovforslagets § 1, nr.  

 24.
Bemærkninger til lovforslagets  

 enkelte bestemmelser Til § 1 Til nr. 1 Det er med den foreslåede bestemmelse i  

§ 10, stk. 1, nr. 1, præciseret, at en udlænding  

 ikke kan gives opholdstilladelse efter udlændingelovens §§ 6-9,  

 hvis udlændingen må anses for en fare for statens sikkerhed.
 Der er i bemærkningerne til lovforslagets § 1,  

 nr. 6, gjort nærmere rede for, hvad begrebet statens sikkerhed  

 omfatter.
 Afgørelsen træffes på baggrund af den  

 vurdering, der tilvejebringes efter den foreslåede bestemmelse i  

 § 45 b, jf. lovforslagets § 1, nr. 18.
Efter den foreslåede bestemmelse i § 10,  

 stk. 1, nr. 2, kan en udlænding endvidere ikke gives  

 opholdstilladelse efter udlændingelovens §§ 6-9, hvis  

 udlændingen må anses for en alvorlig trussel mod den offentlige  

 orden, sikkerhed eller sundhed.
Der er i bemærkningerne til  

 lovforslagets § 1, nr. 6, gjort nærmere rede for, hvad begrebet  

 alvorlig trussel mod den offentlige orden, sikkerhed eller sundhed omfatter.  

 Også tilfælde, hvor der først og fremmest er tale om  

 trusler mod et andet lands offentlige orden, sikkerhed eller sundhed, vil  

 kunne være omfattet af bestemmelsen, hvis truslen mere indirekte  

 indebærer en trussel mod den danske offentlige orden, sikkerhed eller  

 sundhed.
En udlænding kan endvidere efter den  

 foreslåede bestemmelse i § 10, stk. 1, nr. 3, ikke  

 gives opholdstilladelse efter udlændingelovens §§ 6-9, hvis  

 udlændingen anses for omfattet af artikel 1 F i flygtningekonventionen.  

 Efter artikel 1 F finder konventionens bestemmelser ikke anvendelse på  

 personer, der har begået forbrydelser mod freden, krigsforbrydelser,  

 forbrydelser mod menneskeheden, begået alvorlige ikke-politiske  

 forbrydelser forud for adgangen til tilflugtslandet eller gjort sig skyldige  

 i handlinger, der er i strid med FN's mål og grundsætninger.
Der  

 kan f.eks. være tale om en alvorlig ikke-politisk forbrydelse, hvis den  

 pågældende har deltaget i terrorhandlinger i form af flykapring,  

 drab eller lemlæstelse.
 Den foreslåede bestemmelse indebærer   i  

 overensstemmelse med Flygtningenævnets faste praksis   at en  

 udlænding, der under henvisning til udelukkelsesgrundene i  

 flygtningekonventionens artikel 1 F ikke kan meddeles asyl efter  

 udlændingelovens § 7, stk. 1 (eller § 8), heller ikke  

 kan meddeles asyl efter udlændingelovens § 7, stk. 2.
 Herudover giver den foreslåede bestemmelse i  

 § 10, stk. 1, nr. 3, en klar hjemmel til at nægte  

 opholdstilladelse efter udlændingelovens § 6 (udlændinge,  

 der er omfattet af EF-reglerne) og § 9 (familiesammenføring  

 m.v.), hvis en udlænding er meddelt afslag på asyl under  

 henvisning til udelukkelsesgrundene i flygtningekonventionens artikel 1 F.  

 Også hvis udlændingen indgiver ansøgning om  

 opholdstilladelse efter udlændingelovens §§ 6 eller 9 uden  

 forinden at være meddelt afslag på asyl, vil der skulle meddeles  

 afslag i medfør af den foreslåede bestemmelse i § 10,  

 stk. 1, nr. 3, såfremt udlændingen må anses for  

 omfattet af udelukkelsesgrundene i flygtningekonventionens artikel 1 F.
Det er for så vidt angår samtlige bestemmelser  

 i § 10, stk. 1, væsentligt at bemærke, at  

 bestemmelserne gælder undtagelsesfrit og således ikke kan  

 fraviges på grund af særlige individuelle forhold.
En  

 udlænding, der må anses for en fare for statens sikkerhed eller  

 en alvorlig trussel mod den offentlige orden, sikkerhed eller sundhed, eller  

 som er omfattet af flygtningekonventionens udelukkelsesgrunde, vil dermed  

 under ingen omstændigheder kunne meddeles opholdstilladelse efter  

 udlændingelovens §§ 6-9.
 Der henvises i øvrigt til bemærkningerne til  

 den foreslåede bestemmelse i § 45 b, jf. lovforslagets § 1,  

 nr. 18.
 For så vidt angår udlændinge, der  

 opfylder betingelserne for at blive meddelt asyl med konventionsstatus, jf.  

 udlændingelovens § 7, stk. 1, bemærkes, at det  

 fremgår af flygtningekonventionens artikel 33, stk. 2, at en  

 flygtning, der med rimelig grund må anses for en fare for det lands  

 sikkerhed, i hvilket han befinder sig, eller som efter en endelig dom for en  

 særlig farlig forbrydelse må betragtes som en fare for samfundet  

 i det pågældende land, ikke kan påberåbe sig  

 refoulementsforbudet efter artikel 33, stk. 1.
 Bestemmelsen i flygtningekonventionens artikel 33,  

 stk. 2, må antages at indebære, at en udlænding, der  

 opfylder betingelserne for at blive meddelt asyl med konventionsstatus, kan  

 nægtes opholdstilladelse, hvis den pågældende må  

 anses for en fare for statens sikkerhed eller en alvorlig trussel mod den  

 offentlige orden, sikkerhed eller sundhed.
 Det bemærkes, at det forhold, at en udlænding  

 udelukkes fra opholdstilladelse efter de foreslåede bestemmelser i  

 § 10, stk. 1, ikke nødvendigvis indebærer, at den  

 pågældende kan udsendes tvangsmæssigt af landet, jf.  

 refoulementsforbudet i udlændingelovens § 31. Der henvises herved  

 til lovforslagets § 1, nr. 9.
Påberåber en udlænding, der er meddelt  

 afslag på opholdstilladelse efter udlændingelovens §§ 6  

 eller 9 under henvisning til udelukkelsesgrundene i § 10, sig, at den  

 pågældende ikke kan udsendes af landet på grund af  

 refoulementsforbudet i udlændingelovens § 31, vil den  

 pågældende blive vejledt om muligheden for at ansøge om  

 asyl.
Der vil herefter i forbindelse med asylsagens afgørelse blive  

 taget stilling til, om den pågældende kan udsendes, jf.  

 udlændingelovens § 32 a.
Det følger af udlændingelovens § 9,  

 stk. 7, at opholdstilladelse efter udlændingelovens § 9,  

 stk. 1, nr. 2-4, og stk. 2, nr. 1, 3, 4 og 7, skal være  

 opnået inden indrejsen.
Efter indrejsen kan ansøgning herom ikke  

 indgives, behandles eller tillægges opsættende virkning her i  

 landet, medmindre ganske særlige forhold taler derfor.
 Det er antaget i gældende praksis, at ganske  

 særlige grunde som udgangspunkt taler for, at der kan indgives  

 ansøgning m.v. om opholdstilladelse efter udlændingelovens  

 § 9, stk. 1, nr. 2-4, og stk. 2, nr. 1, 3, 4 og 7, hvis en  

 udlænding ikke kan udsendes af landet på grund af risiko for  

 forfølgelse i hjemlandet, jf. udlændingelovens § 31.  

 Eftersom den foreslåede bestemmelse i § 10, stk. 1,  

 gælder undtagelsesfrit, og opholdstilladelse efter § 9 derfor  

 på forhånd kan udelukkes, vil ganske særlige grunde til at  

 tillade indgivelse af ansøgning fremover ikke foreligge i de  

 tilfælde, hvor udlændingen er omfattet af den foreslåede  

 bestemmelse i § 10, stk. 1, uanset at den pågældende  

 ikke kan udsendes til hjemlandet på grund af risiko for  

 forfølgelse.
 Det foreslås endvidere i § 10,  

 stk. 2, at der   uden for de i § 10, stk. 1, nævnte  

 tilfælde   ikke, medmindre særlige grunde taler derfor, kan gives  

 opholdstilladelse efter §§ 6-9, hvis de i § 10, stk. 2, nr.  

 1-5, nævnte omstændigheder foreligger.
Den foreslåede bestemmelse i § 10,  

 stk. 2, nr. 1, indebærer, at der ikke, medmindre særlige  

 grunde taler derfor, kan gives opholdstilladelse efter udlændingelovens  

 §§ 6-9, hvis udlændingen uden for landet er dømt for et  

 forhold, som kunne medføre udvisning ved dom efter  

 udlændingelovens §§ 22, 23 eller 24, såfremt  

 pådømmelsen var sket her i landet.
Bestemmelsen svarer i sit  

 indhold til den gældende bestemmelse i udlændingelovens  

 § 10, stk. 1, nr. 1, idet det dog er præciseret, at der er  

 tale om, at udlændingen er dømt for det pågældende  

 forhold uden for landet.
 Efter den foreslåede bestemmelse i § 10,  

 stk. 2, nr. 2, kan en udlænding endvidere ikke, medmindre  

 særlige grunde taler derfor, gives opholdstilladelse efter  

 udlændingelovens §§ 6-9, hvis der er alvorlig grund til at antage,  

 at udlændingen uden for landet har begået en  

 lovovertrædelse, som kunne medføre udvisning ved dom efter  

 udlændingelovens §§ 22-24.
Der er hermed skabt hjemmel i udlændingeloven til,  

 at en udlænding, der har begået et forhold i udlandet af den  

 nævnte karakter, ikke nødvendigvis skal være dømt  

 for det pågældende forhold, for at det kan begrunde et afslag  

 på en ansøgning om opholdstilladelse.
Der skal alene være  

 alvorlig grund til at antage, at udlændingen har begået det  

 pågældende forhold.
 Den foreslåede bestemmelse i § 10, stk. 2,  

 nr. 2, har en selvstændig betydning i forhold til den foreslåede  

 bestemmelse i § 10, stk. 1, nr. 3, i det omfang den forbrydelse,  

 der er tale om, ikke er af en sådan karakter, at der er anledning til  

 at bringe flygtningekonventionens udelukkelsesgrunde i anvendelse.  

 Bestemmelsen kan således anvendes over for udlændinge, om hvem  

 det antages, at den pågældende har begået et forhold af en  

 vis grovhed, jf. udlændingelovens §§ 22-24, som dog ikke har  

 karakter af en forbrydelse, der er omfattet af flygtningekonventionens  

 artikel 1 F.
 Efter den foreslåede bestemmelse i § 10,  

 stk. 2, nr. 3, kan der ikke, medmindre særlige grunde taler  

 derfor, gives opholdstilladelse til en udlænding, hvis der uden for de  

 i de foreslåede bestemmelser i § 10, stk. 1, nævnte  

 tilfælde i øvrigt foreligger omstændigheder, som kunne  

 medføre udvisning efter reglerne i udlændingelovens kapitel  

 4.
 Bestemmelsen svarer til den gældende bestemmelse i  

 udlændingelovens § 10, stk. 1, nr. 2, idet det dog er  

 præciseret, at bestemmelsen er subsidiær i forhold til de  

 foreslåede bestemmelser i § 10, stk. 1.
 De foreslåede bestemmelser i § 10,  

 stk. 2, nr. 4 og 5, svarer indholdsmæssigt til de  

 gældende bestemmelser i udlændingelovens § 10, stk. 1,  

 nr. 3 og 4.
 Efter den foreslåede bestemmelse i § 10,  

 stk. 3, 1. pkt., kan en udlænding, som har indrejseforbud, jf.  

 udlændingelovens § 32, stk. 1, i forbindelse med udvisning  

 efter udlændingelovens §§ 22-25, ikke gives opholdstilladelse  

 efter reglerne i udlændingelovens §§ 7 og 8, medmindre  

 særlige grunde taler derfor.
Efter den foreslåede bestemmelse er formodningen  

 således imod, at en udlænding, der er meddelt indrejseforbud i  

 forbindelse med udvisning efter udlændingelovens §§ 22-25, skal  

 meddeles opholdstilladelse efter udlændingelovens §§ 7 og 8. Der  

 skal således foreligge særlige grunde, der taler for meddelelse  

 af asyl.
Dette indebærer en skærpelse i forhold til den  

 gældende bestemmelse i udlændingelovens § 10, stk. 2,  

 hvorefter udlændinge, som har indrejseforbud, jf.  

 udlændingelovens § 32, stk. 1, kan gives opholdstilladelse  

 efter udlændingelovens §§ 7 og 8, medmindre særlige grunde  

 taler derimod.
 Efter den foreslåede bestemmelse i § 10,  

 stk. 3, 2. pkt., kan en udlænding, der har indrejseforbud, jf.  

 udlændingelovens § 32, stk. 1, i forbindelse med udvisning  

 efter udlændingelovens §§ 25 a og 25 b, gives opholdstilladelse  

 efter reglerne i udlændingelovens §§ 7 og 8, medmindre  

 særlige grunde taler derimod.
 Efter den foreslåede bestemmelse er formodningen  

 således for, at en udlænding, der er meddelt indrejseforbud i  

 forbindelse med udvisning efter udlændingelovens §§ 25 a og 25 b,  

 kan meddeles opholdstilladelse efter udlændingelovens §§ 7 og 8.  

 For denne gruppe udlændinge indebærer forslaget ingen  

 indholdsmæssige ændringer i forhold til den gældende  

 bestemmelse i udlændingelovens § 10, stk. 2.
 Den foreslåede bestemmelse i § 10,  

 stk. 4, svarer indholdsmæssigt til den gældende  

 bestemmelse i udlændingelovens § 10, stk. 2, 2. pkt.
Der skal efter de foreslåede bestemmelser i  

 § 10, stk. 2-4   som efter den gældende bestemmelse i  

 udlændingelovens § 10, stk. 1   ved afgørelsen af,  

 hvorvidt der skal gives opholdstilladelse, tages højde for, om  

 sådanne særlige forhold gør sig gældende, at der  

 alligevel skal gives opholdstilladelse.
Der kan i den forbindelse henvises  

 til de særlige forhold, der er opregnet i udlændingelovens  

 § 26, stk. 1.
 Der skal således foretages en afvejning mellem de i  

 bestemmelsen nævnte forhold, som taler imod opholdstilladelse, og de  

 grunde, som taler for, at ansøgningen om opholdstilladelse  

 imødekommes.
 For så vidt angår udlændinge, som  

 isoleret set er omfattet af udlændingelovens § 7, stk. 1  

 (udlændinge, der risikerer forfølgelse af de i  

 flygtningekonventionen nævnte grunde), bemærkes, at afvejningen  

 skal foretages i overensstemmelse med flygtningekonventionen.
 Efter flygtningekonventionens artikel 33, stk. 2, kan  

 en flygtning, der er omfattet af konventionen, udsendes til hjemlandet, hvis  

 den pågældende med rimelig grund må anses for en fare for  

 det lands sikkerhed, i hvilket han befinder sig, eller som efter en endelig  

 dom for en særlig farlig forbrydelse må betragtes som en fare for  

 samfundet i det pågældende land.
 Det må antages, at udlændinge, der isoleret  

 set er omfattet af udlændingelovens § 7, stk. 1, på den  

 baggrund   ud over de i den foreslåede bestemmelse i § 10,  

 stk. 1, nævnte tilfælde   kan nægtes opholdstilladelse  

 efter den foreslåede bestemmelse i § 10, stk. 2, hvis den  

 pågældende efter endelig dom for en særlig farlig  

 forbrydelse må betragtes som en fare for samfundet, jf.  

 flygtningekonventionens artikel 33, stk. 2. En udlænding, der  

 isoleret set er omfattet af udlændingelovens § 7, stk. 1, vil  

 således   ud over de i den foreslåede bestemmelse i § 10,  

 stk. 1, nævnte tilfælde   alene kunne udelukkes fra  

 opholdstilladelse efter den foreslåede bestemmelse i § 10,  

 stk. 2, nr. 1, da det efter flygtningekonventionen er en betingelse, at  

 udlændingen skal være dømt for den pågældende  

 forbrydelse.
 Det skal herudover   når der er tale om  

 udlændinge, der isoleret set er omfattet af udlændingelovens  

 § 7, stk. 1   indgå i vurderingen, om forbrydelsen er  

 særlig farlig, og om udlændingen af den grund må betragtes  

 som en fare for samfundet.
 En udlænding, der isoleret set er omfattet af  

 udlændingelovens § 7, stk. 1, men som har indrejseforbud, kan  

 endvidere kun udelukkes fra asyl efter den foreslåede bestemmelse i  

 § 10, stk. 3, 1. pkt., hvis den pågældende må  

 anses for en fare for landets sikkerhed, eller er dømt for en  

 særlig farlig forbrydelse og således må betragtes som en  

 fare for samfundet, jf. flygtningekonventionens artikel 33, stk. 2.
 Afgørelse om afslag på ansøgning om  

 opholdstilladelse efter udlændingelovens § 6, herunder som  

 følge af udlændingelovens udelukkelsesgrunde, træffes af  

 statsamtet med mulighed for påklage til Udlændingestyrelsen, jf.  

 § 20, stk. 1, i bekendtgørelse nr. 761 af 22. august 1994  

 med senere ændringer om ophold i Danmark for udlændinge, der er  

 omfattet af Det Europæiske Fællesskabs regler eller aftale om Det  

 Europæiske Økonomiske Samarbejdsområde, jf.  

 udlændingelovens § 46 c.
 Afgørelse om afslag på ansøgning om  

 opholdstilladelse efter udlændingelovens §§ 7 eller 8, herunder  

 som følge af udlændingelovens udelukkelsesgrunde, træffes  

 af Udlændingestyrelsen og indbringes for Flygtningenævnet, jf.  

 udlændingelovens § 53 a, stk. 1, nr. 1.
 Afgørelse om afslag på ansøgning om  

 opholdstilladelse efter udlændingelovens § 9, herunder som  

 følge af udlændingelovens udelukkelsesgrunde, træffes af  

 Udlændingestyrelsen og kan påklages til ministeren for  

 flygtninge, indvandrere og integration, jf. udlændingelovens § 46,  

 stk. 1 og 2.
Til nr. 2 Den foreslåede bestemmelse i § 19,  

 stk. 2, nr. 1, svarer indholdsmæssigt til den gældende  

 bestemmelse i udlændingelovens § 19, stk. 2, hvorefter  

 såvel en tidsbegrænset som en tidsubegrænset  

 opholdstilladelse altid kan inddrages, når udlændingen har  

 opnået opholdstilladelsen ved svig.
 Det foreslås i § 19, stk. 2, nr. 2,  

 at en tidsbegrænset eller tidsubegrænset opholdstilladelse altid  

 kan inddrages, når der foreligger oplysninger om forhold, som efter  

 reglerne i § 10, stk. 1, ville udelukke udlændingen fra  

 opholdstilladelse.
Den foreslåede bestemmelse i § 19, stk. 2,  

 nr. 2, indebærer således, at såvel en tidsbegrænset  

 som en tidsubegrænset opholdstilladelse altid kan inddrages, hvis  

 udlændingen må anses for en fare for statens sikkerhed, eller for  

 en alvorlig trussel for den offentlige orden, sikkerhed eller sundhed, eller  

 hvis udlændingen anses for omfattet af artikel 1 F i  

 flygtningekonventionen.
Der henvises herved til bemærkningerne til de  

 foreslåede bestemmelser i § 10, stk. 1, nr. 1-3, jf.  

 lovforslagets § 1, nr. 1.
 Det foreslås endvidere i § 19, stk. 2,  

 nr. 3, at en tidsbegrænset eller tidsubegrænset  

 opholdstilladelse altid kan inddrages, når der foreligger oplysninger  

 om forhold, som efter reglerne i § 10, stk. 2, nr. 1 og 2, ville  

 udelukke udlændingen fra opholdstilladelse.
Den foreslåede bestemmelse i § 19, stk. 2,  

 nr. 3, indebærer således, at såvel en tidsbegrænset  

 som en tidsubegrænset opholdstilladelse altid kan inddrages,  

 hvis udlændingen uden for landet er dømt for et forhold, som  

 kunne medføre udvisning ved dom, såfremt  

 pådømmelsen var sket her i landet, eller hvis der er alvorlig  

 grund til at antage, at udlændingen uden for landet har begået en  

 lovovertrædelse, som kunne medføre udvisning ved dom.
Der  

 henvises herved til bemærkningerne til de foreslåede bestemmelser  

 i § 10, stk. 2, nr. 1 og 2, jf. lovforslagets § 1, nr. 1.
De foreslåede bestemmelser i § 19, stk. 2,  

 nr. 2 og 3, giver hjemmel til inddragelse dels i de tilfælde,  

 hvor det efterfølgende konstateres, at der på tidspunktet for  

 meddelelsen af opholdstilladelse forelå omstændigheder, som ville  

 have udelukket udlændingen fra opholdstilladelse i medfør af de  

 nævnte bestemmelser i § 10, dels i de tilfælde, hvor  

 sådanne omstændigheder er opstået efter tidspunktet for  

 meddelelsen af tilladelsen.
Det sidstnævnte kan f. eks. være  

 tilfældet, hvis en udlænding med opholdstilladelse her i landet  

 udrejser af landet og i udlandet dømmes for et forhold, som kunne  

 medføre udvisning ved dom, såfremt pådømmelsen var  

 sket her i landet.
 For så vidt angår spørgsmålet om  

 inddragelse af de i udlændingelovens § 26 nævnte hensyn  

 henvises til bemærkningerne til lovforslagets § 1, nr. 3.
 Afgørelse om inddragelse efter den foreslåede  

 bestemmelse i § 19, stk. 2, af en opholdstilladelse meddelt i  

 medfør af udlændingelovens § 6 træffes af statsamtet  

 med mulighed for påklage til Udlændingestyrelsen, jf. § 20,  

 stk. 1, i bekendtgørelse nr. 761 af 22. august 1994 med senere  

 ændringer om ophold i Danmark for udlændinge, der er omfattet af  

 Det Europæiske Fællesskabs regler eller aftale om Det  

 Europæiske Økonomiske Samarbejdsområde, jf.  

 udlændingelovens § 46 c.
 Afgørelse om inddragelse af en opholdstilladelse  

 meddelt i medfør af udlændingelovens §§ 7 eller 8  

 træffes af Udlændingestyrelsen og kan indbringes for  

 Flygtningenævnet, jf. udlændingelovens § 53 a, stk. 1,  

 nr. 2.
 Afgørelse om inddragelse af en opholdstilladelse  

 meddelt i medfør af udlændingelovens § 9 træffes af  

 Udlændingestyrelsen og kan påklages til ministeren for  

 flygtninge, indvandrere og integration, jf. udlændingelovens § 46,  

 stk. 1 og 2.
 Det bemærkes, at det forhold, at en udlændings  

 opholdstilladelse inddrages efter de foreslåede bestemmelser i  

 § 19, stk. 2, ikke nødvendigvis indebærer, at den  

 pågældende kan udsendes tvangsmæssigt af landet, jf.  

 refoulementsforbudet i udlændingelovens § 31. Der henvises herved  

 til lovforslagets § 1, nr. 9.
Påberåber en udlænding, hvis  

 opholdstilladelse efter udlændingelovens §§ 6 eller 9 er  

 inddraget, sig, at den pågældende ikke kan udsendes af landet  

 på grund af refoulementsforbudet i udlændingelovens § 31,  

 vil den pågældende blive vejledt om muligheden for at  

 ansøge om asyl.
Der vil herefter i forbindelse med asylsagens  

 afgørelse blive taget stilling til, om den pågældende kan  

 udsendes, jf. udlændingelovens § 32 a.
Til nr. 3 Ved afgørelser om inddragelse efter de  

 foreslåede bestemmelser i § 19, stk. 2, nr. 1 og 3, jf.  

 herved lovforslagets § 1, nr. 2, finder bestemmelsen i  

 udlændingelovens § 26, stk. 1, tilsvarende anvendelse, jf.  

 udlændingelovens § 19, stk. 5. Det betyder, at  

 udlændingemyndighederne ved afgørelser om inddragelse i disse  

 tilfælde skal tage stilling til, om inddragelsen må antages at  

 virke særligt belastende, bl.a. på grund af udlændingens  

 tilhørsforhold til det danske samfund og udlændingens personlige  

 forhold i øvrigt.
Den foreslåede bestemmelse i § 19,  

 stk. 5, 2. pkt., indebærer, at bestemmelsen i  

 udlændingelovens § 26, stk. 2, finder tilsvarende anvendelse  

 ved afgørelser om inddragelse af opholdstilladelse i medfør af  

 den foreslåede bestemmelse i § 19, stk. 2, nr. 2. Efter  

 bestemmelsen i den foreslåede § 19, stk. 2, nr. 2, kan  

 såvel en tidsbegrænset opholdstilladelse som en  

 tidsubegrænset opholdstilladelse inddrages, når der foreligger  

 oplysninger om forhold, som efter de foreslåede bestemmelser i  

 § 10, stk. 1, ville kunne udelukke udlændingen fra  

 opholdstilladelse, dvs. hvis udlændingen anses for en fare for statens  

 sikkerhed eller en alvorlig trussel mod den offentlige orden, sikkerhed eller  

 sundhed eller anses for omfattet af udelukkelsesgrundene i  

 flygtningekonventionens artikel 1 F.
Der henvises herved til lovforslagets  

 § 1, nr. 1 og 2.
Den foreslåede bestemmelse i § 19, stk. 5,  

 2. pkt., indebærer således, at der i tilfælde, hvor  

 udlændingemyndighederne skal træffe afgørelse om  

 inddragelse i medfør af den foreslåede bestemmelse i § 19,  

 stk. 2, nr. 2, skal ske inddragelse, medmindre de i  

 udlændingelovens § 26, stk. 1, nævnte hensyn taler  

 afgørende derimod.
Det betyder, at de i udlændingelovens  

 § 26, stk. 1, opregnede hensyn kun undtagelsesvis vil kunne  

 føre til undladelse af inddragelse af opholdstilladelse efter den  

 foreslåede bestemmelse i § 19, stk. 2, nr. 2.
 Om der foreligger sådanne særlige forhold, at  

 de i udlændingelovens § 26, stk. 1, nævnte hensyn kan  

 føre til, at der undtagelsesvis ikke sker inddragelse efter § 19,  

 stk. 2, nr. 2, afhænger af en konkret proportionalitetsafvejning  

 af på den ene side arten og intensiteten af de forhold, der ville kunne  

 udelukke udlændingen fra opholdstilladelse i medfør af de  

 foreslåede bestemmelser i § 10, stk. 1, og på den anden  

 side styrken af de i udlændingelovens § 26, stk. 1,  

 nævnte hensyn.
 I tilfælde, hvor udlændingen anses for en fare  

 for statens sikkerhed, vil undladelse af inddragelse som altovervejende  

 hovedregel ikke kunne komme på tale.
 Afvejningsreglen i udlændingelovens § 26,  

 stk. 2, skal   uanset at det klare udgangspunkt er, at undladelse af  

 inddragelse ikke kan finde sted   anvendes i overensstemmelse med Danmarks  

 internationale forpligtelser, herunder Den Europæiske  

 Menneskerettighedskonventions artikel 3 og 8.
Til nr. 4 Der er tale om en konsekvensændring som følge  

 af lov nr. 465 af 7. juni 2001 om ændring af straffeloven og  

 retsplejeloven (Hæleri og anden efterfølgende medvirken samt  

 IT-efterforskning), hvorved bl.a. straffelovens § 191 a er  

 ophævet.
 Den tidligere bestemmelse i straffelovens § 191 a  

 vedrørte hæleri i forbindelse med overtrædelser af  

 straffelovens § 191 (narkotikakriminalitet).
 Bestemmelsen   og de andre tidligere bestemmelser i  

 straffeloven om hæleri, herunder den tidligere bestemmelse i  

 straffelovens § 284, jf. herved lovforslagets § 1, nr. 5   er ved  

 lov nr. 465 af 7. juni 2001 erstattet af en generel hæleribestemmelse i  

 § 290, som strafpålægger den, som uberettiget modtager eller  

 skaffer sig eller andre del i udbytte, der er opnået ved en strafbar  

 lovovertrædelse, og den, der uberettiget ved at skjule, opbevare,  

 transportere, hjælpe til afhændelse eller på lignende  

 måde efterfølgende virker til at sikre en anden udbyttet af en  

 strafbar lovovertrædelse.
 Det foreslås på den baggrund, at henvisningen  

 til straffelovens § 191 a udgår af bestemmelsen i § 22,  

 nr. 4. Det foreslås, at det i stedet skal være muligt at  

 udvise en udlænding efter bestemmelsen, når udlændingen  

 dømmes for overtrædelse af straffelovens § 290. Det er en  

 betingelse for udvisning efter § 22, nr. 4, at det udbytte, der er  

 opnået som led i hæleriet, er opnået ved overtrædelse  

 af lov om euforiserende stoffer eller straffelovens § 191.
Af bemærkningerne til lov nr. 465 af 7. juni 2001 om  

 ændring af straffeloven og retsplejeloven (Hæleri og anden  

 efterfølgende medvirken samt IT-efterforskning) fremgår, at  

 affattelsen af straffelovens § 290, stk. 1, svarer til den  

 tidligere bestemmelse i straffelovens § 191 a, og at der således  

 fortsat kan straffes for narkotikahæleri som hidtil.
Grove  

 tilfælde af narkotikahæleri kan efter straffelovens § 290,  

 stk. 2, straffes med fængsel indtil 6 år som efter den  

 tidligere bestemmelse i straffelovens § 191 a.
 Der henvises i øvrigt til bemærkningerne til  

 lovforslagets § 1, nr. 5, for så vidt angår betydningen af  

 den udvidede adgang til udvisning, som følger af  

 udlændingelovens § 22, nr. 4-6.
Til nr. 5 Udlændingelovens § 22, nr. 6, indebærer  

 en udvidet adgang til udvisning ved dom ved overtrædelse af de i  

 bestemmelsen nævnte straffelovsbestemmelser i forhold til det  

 almindelige system i udvisningsreglerne, hvorefter der opnås en  

 øget beskyttelse mod udvisning ved dom, jo længere tid  

 udlændingen har opholdt sig lovligt her i landet, eller hvis  

 udlændingen har opholdstilladelse som flygtning.
 Det foreslås, at § 22, nr. 6,  

 ændres, således at der også kan ske udvisning efter  

 bestemmelsen, hvis en udlænding efter bestemmelserne i straffelovens  

 kapitel 12 om forbrydelser mod statens selvstændighed og sikkerhed  

 (§§ 98 - 110 e) og straffelovens kapitel 13 om forbrydelser mod  

 statsforfatningen og de øverste statsmyndigheder m.v. (§§ 111 -  

 118) idømmes ubetinget frihedsstraf eller anden strafferetlig  

 retsfølge, der indebærer eller giver mulighed for  

 frihedsberøvelse, for en lovovertrædelse, der ville have  

 medført ubetinget frihedsstraf.
Det bemærkes i den forbindelse, at justitsministeren  

 ved det samtidig fremsatte lovforslag om ændring af straffeloven,  

 retsplejeloven, lov om konkurrence- og forbrugerforhold på  

 telemarkedet, udleveringsloven samt lov om udlevering af lovovertrædere  

 til Finland, Island, Norge og Sverige (Gennemførelse af  

 FN-konventionen til bekæmpelse af finansiering af terrorisme,  

 gennemførelse af FN s Sikkerhedsråds resolution nr. 1373 (2001)  

 samt øvrige initiativer til bekæmpelse af terrorisme m.v.) bl.a.  

 fremsætter forslag om ændring af straffelovens § 114, hvori  

 terrorismebegrebet defineres nærmere.
Justitsministeren  

 fremsætter samtidig forslag om indsættelse af en række  

 bestemmelser i §§ 114 a - 114 d i straffeloven, som indebærer en  

 udvidelse af de persongrupper, som kan straffes i forbindelse med terrorisme.  

 Der henvises nærmere til justitsministerens lovforslag.
Der vil endvidere kunne ske administrativ udvisning efter  

 den foreslåede bestemmelse i udlændingelovens § 25, hvis  

 udlændingen må anses for en fare for statens sikkerhed eller for  

 en alvorlig trussel mod den offentlige orden, sikkerhed eller sundhed.
Der  

 henvises til lovforslagets § 1, nr. 6.
 Endvidere foreslås det, at overtrædelse af  

 følgende bestemmelser i straffelovens kapitel 20 om almenfarlige  

 forbrydelser skal være omfattet af den samme udvidede adgang til  

 udvisning i § 22, nr. 6: Straffelovens § 183, stk. 1 og 2, om  

 forsætlig forvoldelse af sprængning, spredning af skadevoldende  

 luftarter, oversvømmelse, skibbrud eller jernbane- eller anden  

 transportulykke; straffelovens § 186, stk. 1, om forsætlig  

 forvoldelse af fare for menneskers liv eller sundhed ved at fremkalde  

 almindelig mangel på drikkevand eller ved at tilsætte  

 vandbeholdninger, vandledninger eller vandløb sundhedsfarlige stoffer;  

 straffelovens § 187, stk. 1, om forsætlig tilsættelse  

 af gift eller andre stoffer til ting, som er bestemt til forhandling eller  

 udbredt benyttet, med den følge, at tingens benyttelse udsætter  

 menneskers sundhed for fare, eller behandling af fordærvede ting,  

 således at den fordærvede tilstand skjules, samt udbredelsen  

 heraf; samt straffelovens § 192 a, om indførsel, tilvirkning,  

 besiddelse, anvendelse eller overdragelse af særdeles farlige  

 våben eller eksplosivstoffer, der er egnede til at forvolde betydelig  

 skade.
 Der er endvidere foretaget visse konsekvensændringer  

 som følge af lov nr. 465 af 7. juni 2001 om ændring af  

 straffeloven og retsplejeloven (Hæleri og anden efterfølgende  

 medvirken samt IT-efterforskning).
Den tidligere bestemmelse i straffelovens § 284  

 vedrørte hæleri i forbindelse med bl.a. tyveri, underslæb,  

 bedrageri, afpresning og røveri.
Bestemmelsen   og de andre tidligere  

 bestemmelser i straffeloven om hæleri, herunder den tidligere  

 bestemmelse i straffelovens § 191 a, jf. herved lovforslagets § 1,  

 nr. 4   er ved lov nr. 465 af 7. juni 2001 erstattet af en generel  

 hæleribestemmelse i § 290, som strafpålægger den, som  

 uberettiget modtager eller skaffer sig eller andre del i udbytte, der er  

 opnået ved en strafbar lovovertrædelse, og den, der uberettiget  

 ved at skjule, opbevare, transportere, hjælpe til afhændelse  

 eller på lignende måde efterfølgende virker til at sikre  

 en anden udbyttet af en strafbar lovovertrædelse.
Det foreslås på den baggrund, at henvisningen  

 til straffelovens § 284 udgår af bestemmelsen i § 22, nr. 6,  

 og at der i stedet henvises til straffelovens § 290, stk. 2, som  

 vedrører hæleri af særlig grov beskaffenhed samt  

 erhvervsmæssigt hæleri.
Det bemærkes i den forbindelse, at  

 der efter den gældende bestemmelse i udlændingelovens § 22,  

 nr. 6, alene kunne ske udvisning efter bestemmelsen som følge af  

 overtrædelse af hæleribestemmelsen i straffelovens § 284,  

 hvis der var tale om hæleri af særlig grov beskaffenhed, jf.  

 straffelovens § 286. Det bemærkes endvidere, at  

 narkotikahæleri er omfattet af udlændingelovens § 22, nr. 4,  

 jf. herved lovforslagets § 1, nr. 5.
 Indføjelsen af de nævnte  

 straffelovsbestemmelser i udlændingelovens § 22, nr. 6, betyder,  

 at der   uanset varigheden af udlændingens ophold her i landet og  

 uanset, om udlændingen har opholdstilladelse som flygtning   kan ske  

 udvisning, såfremt den pågældende efter en af de  

 nævnte bestemmelser idømmes ubetinget frihedsstraf eller anden  

 strafferetlig retsfølge, der indebærer eller giver mulighed for  

 frihedsberøvelse, for en lovovertrædelse, der ville have  

 medført ubetinget frihedsstraf.
 Indføjelsen af de nævnte  

 straffelovsbestemmelser i udlændingelovens § 22, nr. 6, betyder  

 endvidere, at der skal ske udvisning, medmindre de i udlændingelovens  

 § 26, stk. 1, nævnte forhold, taler afgørende derimod,  

 jf. udlændingelovens § 26, stk. 2. De i  

 udlændingelovens § 26, stk. 1, nævnte forhold  

 vedrører bl.a. udlændingens tilknytning til det danske samfund  

 og udlændingens personlige forhold i øvrigt.
Udlændingelovens § 26, stk. 2,  

 indebærer, at de i § 26, stk. 1, nævnte hensyn kun  

 undtagelsesvis skal føre til undladelse af udvisning ved  

 overtrædelse af de nævnte straffelovsbestemmelser.
Om der  

 foreligger sådanne særlige forhold, at der ikke skal ske  

 udvisning, afhænger af en konkret proportionalitetsafvejning af  

 på den ene side arten og grovheden af de begåede  

 lovovertrædelser og på den anden side styrken af de i  

 udlændingelovens § 26, stk. 1, nævnte hensyn.
 Afvejningsreglen i udlændingelovens § 26,  

 stk. 2, skal   uanset at det klare udgangspunkt er, at undladelse af  

 udvisning ikke kan finde sted   anvendes i overensstemmelse med Danmarks  

 internationale forpligtelser, herunder Den Europæiske  

 Menneskerettighedskonvention artikel 3 og 8.
 Det bemærkes, at det forhold, at en udlænding  

 udvises, ikke nødvendigvis indebærer, at den  

 pågældende kan udsendes tvangsmæssigt af landet, jf.  

 refoulementsforbudet i udlændingelovens § 31. Der henvises herved  

 til lovforslagets § 1, nr. 9.
Til nr. 6 Den gældende bestemmelse i udlændingelovens  

 § 25 kan føres tilbage til udlændingeloven af 1983.
Det fremgår af forarbejderne til den tilsvarende  

 bestemmelse i udlændingeloven af 1983 (betænkning nr. 968/1982,  

 side 164-165), at hensynet til statens sikkerhed især omfatter de  

 interesser, der værnes af straffelovens kapitel 12 (forbrydelser mod  

 statens selvstændighed og sikkerhed) og kapitel 13 (forbrydelser mod  

 statsforfatningen og de øverste statsmyndigheder), men at  

 formuleringen ikke udelukker, at også andre interesser af stor  

 samfundsmæssig betydning kan tages i betragtning.
Det fremgår  

 endvidere af forarbejderne, at det i folkeretten, herunder  

 menneskerettighedskonventionerne, er almindeligt anerkendt, at hensynet til  

 statens sikkerhed kan begrunde udvisning af en udlænding, og at en  

 sådan regel må anses som en nødvendig bestanddel af  

 landenes beredskabsforanstaltninger bl.a. til imødegåelse af  

 international terroristvirksomhed.
 Den gældende bestemmelse i udlændingelovens  

 § 25 er i praksis givet et meget snævert  

 anvendelsesområde.
 Den foreslåede bestemmelse i § 25, nr.  

 1, giver hjemmel til at udvise en udlænding, hvis udlændingen  

 må anses for en fare for statens sikkerhed.
Politiets Efterretningstjeneste vil i overensstemmelse med  

 sine arbejdsopgaver naturligt være beskæftiget med at efterforske  

 sager også vedrørende udlændinge.
Der vil kunne være  

 tale om, at der i forbindelse med efterforskningen træffes forskellige  

 præventive foranstaltninger, at der indhentes retskendelser eller  

 gennemføres forskellige former for overvågning.
Grundlaget for  

 Politiets Efterretningstjenestes aktiviteter i forbindelse med en sådan  

 efterforskning vil i sagens natur være en vurdering fra  

 efterretningstjenestens side af, at der er rimelig grund til at  

 undersøge, om den pågældende udlænding udgør  

 eller vil kunne komme til at udgøre en fare for statens sikkerhed.
 Det er klart, at ikke alle udlændinge, som Politiets  

 Efterretningstjeneste måtte have indledt en efterforskning imod, vil  

 falde inden for rammerne af den foreslåede bestemmelse i § 25, nr.  

 1, om, at udlændingen må anses for en fare for statens sikkerhed.  

 Der skal således konkret være tale om en mere kvalificeret fare,  

 for at dette må anses for at være tilfældet.
 Begrebet statens sikkerhed skal fortsat forstås i  

 overensstemmelse med det i betænkning nr. 968/1982 anførte.
 Udlændingestyrelsen træffer afgørelse  

 om udvisning efter den foreslåede bestemmelse med klageadgang til  

 ministeren for flygtninge, indvandrere og integration, jf.  

 udlændingelovens § 46. Afgørelsen træffes på  

 baggrund af den vurdering, der tilvejebringes efter den foreslåede  

 bestemmelse i § 45 b, jf. lovforslagets § 1, nr. 18.
 Den foreslåede bestemmelse i § 25, nr.  

 2, giver hjemmel til at udvise en udlænding, hvis udlændingen  

 må anses for en alvorlig trussel mod den offentlige orden, sikkerhed  

 eller sundhed.
Der er i udlændingelovens § 25 a, stk. 2,  

 nr. 3, hjemmel til at udvise en udlænding, som ikke har haft lovligt  

 ophold her i landet i længere tid end de sidste 6 måneder, hvis  

 hensynet til den offentlige orden eller sikkerheds- eller  

 sundhedsmæssige grunde tilsiger, at udlændingen ikke bør  

 have ophold her i landet.
Bestemmelsen finder alene anvendelse over for  

 udlændinge, der har opholdt sig her i landet i kort tid.
I praksis  

 anvendes bestemmelsen bl.a. til at udvise udlændinge, der er  

 internationalt kendt, og som frygtes at ville være til ulempe eller  

 forstyrre andre på grund af deres aktiviteter, f.eks. i forbindelse med  

 en større demonstration.
 Udlændingelovens § 25 a, stk. 2, nr. 3,  

 giver ikke hjemmel til at udvise en udlænding, som må anses for  

 en alvorlig trussel mod den offentlige orden, sikkerhed eller sundhed   uden  

 dog at kunne anses for en fare for statens sikkerhed   hvis udlændingen  

 har opholdt sig lovligt her i landet i mere end 6 måneder.
 Den foreslåede bestemmelse i § 25, nr. 2, giver  

 hjemmel hertil.
 Den foreslåede bestemmelse i § 25, nr. 2, der  

 gælder alle udlændinge uanset opholdsgrundlag, og uanset hvor  

 længe de har opholdt sig her i landet, forudsættes f.eks. anvendt  

 i tilfælde, hvor en udlænding ved sin planlægning af,  

 tilskyndelse til eller aktive deltagelse i en voldelig demonstration må  

 anses for en alvorlig trussel mod den offentlige orden eller sikkerhed, uden  

 at der herved dog er fare for statens sikkerhed.
 Bestemmelsen vil endvidere kunne anvendes over for en  

 udlænding, der må anses for en alvorlig trussel mod den  

 offentlige sundhed eller sikkerhed, f.eks. ved at tilskynde til anvendelsen  

 af biologiske, kemiske eller nukleare våben eller kampstoffer.
 Også tilfælde, hvor der først og  

 fremmest er tale om trusler mod et andet lands offentlige orden, sikkerhed  

 eller sundhed, vil kunne være omfattet af bestemmelsen, hvis truslen  

 mere indirekte indebærer en trussel mod den danske offentlige orden,  

 sikkerhed eller sundhed.
Afgørelser om udvisning efter  

 udlændingelovens § 25 træffes af Udlændingestyrelsen  

 med klageadgang til ministeren for flygtninge, indvandrere og integration.  

 Ved Udlændingestyrelsens afgørelse fastsættes  

 udrejsefristen til straks, og påklage til ministeren for flygtninge,  

 indvandrere og integration har ikke opsættende virkning med hensyn til  

 udrejsefristen.
Afgørelser om udvisning efter udlændingelovens  

 § 25 kan således fuldbyrdes umiddelbart gennem udsendelse af  

 landet.
 Det skal imidlertid understreges, at  

 udlændingelovens regler ikke er til hinder for, at der eventuelt kan  

 ske strafforfølgning her i landet af udlændinge, der er udvist  

 efter udlændingelovens § 25. Såfremt anklagemyndigheden i  

 sådanne tilfælde finder, at der er grundlag for at indlede  

 strafforfølgning, kan der, når betingelserne herfor i  

 øvrigt er opfyldt, ske varetægtsfængsling efter  

 udlændingelovens § 35 eller retsplejeloven under sagen og eventuel  

 appel   og efter eventuel afsoning, indtil udvisningen kan fuldbyrdes.
 Udlændinge, der udvises efter den foreslåede  

 bestemmelse i udlændingelovens § 25, vil blive indberettet som  

 uønskede til Schengeninformationssystemet, jf. lovforslagets § 1,  

 nr. 24.
 Det bemærkes, at det forhold, at en udlænding  

 udvises, ikke nødvendigvis indebærer, at den  

 pågældende kan udsendes tvangsmæssigt af landet, jf.  

 refoulementsforbudet i udlændingelovens § 31. Der henvises herved  

 til lovforslagets § 1, nr. 9.
Til nr. 7 Der er tale om en konsekvensændring som følge  

 af lov nr. 465 af 7. juni 2001 om ændring af straffeloven og  

 retsplejeloven (Hæleri og anden efterfølgende medvirken samt  

 IT-efterforskning), hvorved bl.a. straffelovens § 284 er ophævet.  

 Der henvises nærmere herom til bemærkningerne til lovforslagets  

 § 1, nr. 5.
Til nr. 8 Efter udlændingelovens § 26, stk. 1, skal  

 der ved afgørelser om udvisning tages hensyn til, om udvisningen  

 må antages at virke særlig belastende, bl.a. på grund af  

 udlændingens tilhørsforhold til det danske samfund og  

 udlændingens personlige forhold i øvrigt.
Udlændingelovens § 26, stk. 2,  

 indebærer, at de i § 26, stk. 1, nævnte hensyn kun  

 undtagelsesvis skal føre til undladelse af udvisning.
Om der  

 foreligger sådanne særlige forhold, at der ikke skal ske  

 udvisning, afhænger af en konkret proportionalitetsafvejning af  

 på den ene side arten og grovheden af de forhold, der begrunder  

 udvisningen, og på den anden side styrken af de i  

 udlændingelovens § 26, stk. 1, nævnte hensyn.
 Den foreslåede ændring af § 26,  

 stk. 2, medfører således, at de i  

 udlændingelovens § 26, stk. 1, opregnede hensyn kun  

 undtagelsesvis skal føre til undladelse af udvisning, såfremt  

 udlændingen må anses for en fare for statens sikkerhed eller  

 må anses for en alvorlig trussel mod den offentlige orden, sikkerhed  

 eller sundhed, jf. lovforslagets § 1, nr. 6.
 Afvejningsreglen i udlændingelovens § 26,  

 stk. 2, skal   uanset at det klare udgangspunkt er, at undladelse af  

 udvisning ikke kan finde sted   anvendes i overensstemmelse med Danmarks  

 internationale forpligtelser, herunder Den Europæiske  

 Menneskerettighedskonventions artikel 3 og 8.
Til nr. 9 Danmark har tiltrådt en række internationale  

 konventioner på menneskeretsområdet, herunder Den  

 Europæiske Menneskerettighedskonvention.
 Det fremgår af Den Europæiske  

 Menneskerettighedskonventions artikel 3, at ingen person må underkastes  

 tortur eller umenneskelig eller nedværdigende behandling eller straf.  

 Det antages i praksis, at bestemmelsen i artikel 3 er absolut, og at den  

 indebærer, at en udlænding ikke kan udsendes til tortur eller  

 anden umenneskelig eller nedværdigende behandling eller straf i et  

 andet land.
Af Den Europæiske Menneskerettighedskonventions 6.  

 tillægsprotokol fremgår, at dødsstraffen skal afskaffes,  

 ligesom ingen må idømmes denne straf eller henrettes.
Det  

 antages i praksis, at det vil være i strid med bestemmelsen, hvis en  

 person udsendes til et land, hvor den pågældende risikerer at  

 blive idømt og få fuldbyrdet dødsstraf.
 Det foreslås på den baggrund i § 31,  

 stk. 1, at en udlænding ikke må udsendes til et land,  

 hvor den pågældende risikerer dødsstraf eller at blive  

 underkastet tortur eller umenneskelig eller nedværdigende behandling  

 eller straf, eller hvor udlændingen ikke er beskyttet mod  

 videresendelse til et sådant land.
 Bestemmelsen er gældende for enhver  

 udlænding.
 Ved anvendelsen af bestemmelsen skal Den Europæiske  

 Menneskerettighedsdomstols praksis på området efterleves.
Det foreslås endvidere i § 31,  

 stk. 2, at udlændingelovens forbud mod refoulement af  

 konventionsflygtninge begrænses i overensstemmelse med  

 flygtningekonventionens artikel 33. Efter flygtningekonventionens artikel 33,  

 stk. 1, må en konventionsflygtning (en person, der er omfattet af  

 flygtningekonventionens artikel 1 A, og som ikke er udelukket fra asyl  

 på grund af udelukkelsesgrundene i flygtningekonventionens artikel 1 F)  

 ikke udsendes til områder, hvor hans liv eller frihed ville være  

 truet på grund af hans race, religion, hans tilhørsforhold til  

 en særlig social gruppe eller hans politiske anskuelser.
Efter artikel  

 33, stk. 2, kan en flygtning, der med rimelig grund må anses for  

 en fare for det lands sikkerhed, i hvilket han befinder sig, eller som efter  

 en endelig dom for en særlig farlig forbrydelse må betragtes som  

 en fare for samfundet i det pågældende land, dog ikke  

 påberåbe sig artikel 33, stk. 1.
 Den foreslåede bestemmelse i § 31,  

 stk. 2, 1. pkt., indebærer derfor, at en udlænding, der  

 er omfattet af § 7, stk. 1 (konventionsflygtning), ikke må  

 udsendes til et land, hvor den pågældende risikerer  

 forfølgelse af de i flygtningekonventionen af 28. juli 1951, artikel 1  

 A, nævnte grunde, eller hvor udlændingen ikke er beskyttet mod  

 videresendelse til et sådant land.
Det bemærkes, at en udlænding, der er omfattet  

 af den forslåede bestemmelse i § 10, stk. 1, nr. 3, som  

 henviser til udelukkelsesgrundene i flygtningekonventionens artikel 1 F, ikke  

 kan gives opholdstilladelse efter bl.a. udlændingelovens § 7,  

 stk. 1, og derfor ikke er beskyttet mod tvangsmæssig udsendelse  

 efter den foreslåede bestemmelse i § 31, stk. 2, 1. pkt.
Der  

 henvises herved til lovforslagets § 1, nr. 1.
 Den foreslåede bestemmelse i § 31, stk. 2,  

 1. pkt., svarer således til flygtningekonventionens artikel 33,  

 stk. 1.
 Ordlyden i den foreslåede bestemmelse i  

§ 31, stk. 2, 2. pkt., svarer til flygtningekonventionens  

 artikel 33, stk. 2. Efter bestemmelsen finder den foreslåede  

 bestemmelse i § 31, stk. 2, 1. pkt., således   i  

 overensstemmelse med flygtningekonventionens artikel 33, stk. 2   ikke  

 anvendelse over for udlændinge, der med rimelig grund må anses  

 for en fare for statens sikkerhed, eller hvis udlændingen efter endelig  

 dom for en særlig farlig forbrydelse må betragtes som en fare for  

 samfundet.
Der kan dog aldrig ske udsendelse af landet, hvis en  

 sådan udsendelse ville være i strid med den foreslåede  

 bestemmelse i § 31, stk. 1. Den foreslåede bestemmelse i  

 § 31, stk. 1, gælder således også for  

 konventionsflygtninge, der anses for en fare for statens sikkerhed, eller som  

 efter endelig dom for en særlig farlig forbrydelse må betragtes  

 som en fare for samfundet.
Bestemmelsen gælder endvidere også for  

 udlændinge, der er er udelukket fra opholdstilladelse efter den  

 foreslåede bestemmelse i § 10, jf. lovforslagets § 1, nr.  

 1.
Den foreslåede bestemmelse i § 31, stk. 2,  

 gælder specielt for udlændinge, der er omfattet af  

 udlændingelovens § 7, stk. 1, hvorimod den foreslåede  

 bestemmelse i § 31, stk. 1, som anført ovenfor gælder  

 i almindelighed for enhver udlænding.
Den foreslåede bestemmelse  

 i § 31, stk. 2, har således kun selvstændig betydning i  

 det omfang, flygtningekonventionens refoulementsforbud i det konkrete  

 tilfælde indebærer en videre beskyttelse end det  

 refoulementsforbud, der kan udledes af Den Europæiske  

 Menneskerettighedskonventions artikel 3 og 6. tillægsprotokol.
Til nr. 10 og 12 Der er tale om konsekvensændringer som følge  

 af lovforslagets § 1, nr. 1.
Til nr. 11 Efter den foreslåede bestemmelse i § 32  

 b skal en afgørelse om, at en udlænding, der er  

 meddelt afslag på en ansøgning om opholdstilladelse efter  

 udlændingelovens §§ 7-8, ikke kan udsendes af landet, jf.  

 udlændingelovens § 31, ændres, hvis det grundlag, som er  

 angivet i afgørelsen, ikke længere er til stede.
 Når en udlænding meddeles afslag på en  

 ansøgning om opholdstilladelse efter udlændingelovens  

 §§ 7-8, træffes der efter udlændingelovens § 32 a  

 samtidig afgørelse om, hvorvidt udlændingen kan udsendes, jf.  

 udlændingelovens § 31.
 Når en udlænding udvises ved dom, bortfalder  

 den pågældendes opholdstilladelse, jf. udlændingelovens  

 § 32. Efter udlændingelovens § 49 a træffes der  

 herefter afgørelse om, hvorvidt udlændingen kan udsendes, jf.  

 udlændingelovens § 31. Hvis udlændingen ikke kan udsendes,  

 skal der tillige træffes afgørelse om, hvorvidt den  

 pågældende skal meddeles opholdstilladelse efter  

 udlændingelovens § 7.
 Den foreslåede bestemmelse i § 32 b finder  

 anvendelse i forhold til afgørelser efter udlændingelovens  

 § 32 a og § 49 a.
 En afgørelse om, at en udlænding ikke kan  

 udsendes efter udlændingelovens § 31, skal ændres efter den  

 foreslåede bestemmelse, hvis det grundlag, som er angivet i  

 afgørelsen, ikke længere er til stede, således at den  

 pågældende udlænding ikke længere vil være i  

 risiko for forfølgelse ved en tilbagevenden til hjemlandet, jf.  

 udlændingelovens § 31. Det kan f.eks. være tilfældet,  

 hvis der er sket et systemskifte i udlændingens hjemland, eller hvis  

 udlændingens forhold har ændret sig på en sådan  

 måde, at den pågældende ikke længere risikerer  

 forfølgelse ved en tilbagevenden til hjemlandet.
Til nr. 13 Efter den foreslåede bestemmelse i § 34,  

 stk. 3, kan politiet bestemme, at en udlænding, der er meddelt  

 afslag på en ansøgning om opholdstilladelse efter  

 udlændingelovens §§ 7 eller 8, men som ikke kan udsendes af  

 landet, jf. udlændingelovens § 31, skal give møde hos  

 politiet på nærmere angivne tidspunkter med henblik på  

 løbende at sikre, at politiet har kendskab til udlændingens  

 opholdssted.
Efter den foreslåede bestemmelse i § 32 b skal  

 en afgørelse om, at en udlænding, der er meddelt afslag på  

 asyl, ikke kan udsendes, jf. udlændingelovens § 31, ændres,  

 hvis det grundlag, som er angivet i afgørelsen, ikke længere er  

 til stede.
Udlændingestyrelsen er efter den foreslåede  

 bestemmelse i § 49 b forpligtet til hvert halve år, eller  

 når der i øvrigt er anledning hertil, at undersøge,  

 hvorvidt der er grundlag for at ændre afgørelsen om, at der ikke  

 kan ske udsendelse, jf. lovforslagets § 1 nr. 11 og 21.
Den foreslåede bestemmelse i § 32 b omfatter  

 afgørelser vedrørende udlændinge, der er meddelt afslag  

 på asyl på grund af flygtningekonventionens eller  

 udlændingelovens udelukkelsesgrunde, men som ikke kan udsendes på  

 grund af udlændingelovens refoulementsforbud.
For en nærmere  

 redegørelse for udelukkelsesgrundene henvises til bemærkningerne  

 til lovforslagets § 1, nr. 1.
 Den foreslåede bestemmelse i § 34, stk. 3,  

 giver mulighed for at pålægge sådanne udlændinge  

 meldepligt.
Det forudsættes, at politiet pålægger  

 sådanne udlændinge meldepligt som udgangspunkt hver 14. dag med  

 henblik på løbende at sikre, at politiet har kendskab til de  

 pågældendes opholdssteder.
Derved sikres det, at politiet  

 umiddelbart har mulighed for at drage omsorg for udlændingens udrejse,  

 hvis afgørelsen om, at udlændingen ikke kan udsendes på  

 grund af udlændingelovens refoulementsforbud, ændres i  

 medfør af den foreslåede bestemmelse i § 32 b, eller hvis  

 der i øvrigt skulle opstå mulighed for at udsende den  

 pågældende til et tredjeland.
 Den foreslåede bestemmelse i § 34, stk. 3,  

 giver mulighed for efter en konkret vurdering at pålægge  

 meldepligt oftere end hver 14. dag (om fornødent dagligt), ligesom den  

 foreslåede bestemmelse giver mulighed for efter en konkret vurdering at  

 pålægge udlændinge meldepligt med længere  

 mellemrum.
Afgørelse om iværksættelse af  

 meldepligt træffes af politiet med klageadgang til ministeren for  

 flygtninge, indvandrere og integration, jf. udlændingelovens § 48,  

 stk. 1, 2. og 4. pkt.
Klage har ikke opsættende virkning, jf.  

 udlændingelovens § 48, stk. 1, 5. pkt.
 Overtrædelse af meldepligt iværksat efter den  

 forslåede bestemmelse i § 34, stk. 3, kan straffes med  

 bøde eller under skærpende omstændigheder med  

 fængsel indtil 4 måneder, jf. udlændingelovens § 60,  

 stk. 1.
 For så vidt angår spørgsmålet om  

 frihedsberøvelse efter udlændingelovens § 36 som  

 følge af udlændingens manglende efterkommelse af den  

 pålagte meldepligt henvises til lovforslagets § 1, nr. 14.
Ændres en afgørelse om, at en  

 udlænding, der er meddelt afslag på asyl, ikke kan udsendes af  

 landet, jf. den foreslåede bestemmelse i § 32 b, er der ikke  

 længere noget til hinder for, at den pågældende udsendes  

 tvangsmæssigt.
Der vil i så fald eventuelt kunne  

 iværksættes meldepligt efter udlændingelovens § 34,  

 stk. 2, nr. 5, såfremt udlændingen ikke medvirker til  

 udsendelsen.
Er meldepligt ikke tilstrækkelig til at sikre mulighed for  

 udsendelse, kan udlændingen i sådanne tilfælde  

 frihedsberøves efter udlændingelovens § 36, stk. 1,  

 nr. 1.
Til nr. 14 Den foreslåede bestemmelse i § 36,  

 stk. 5, giver hjemmel til at frihedsberøve en  

 udlænding, der ikke efterkommer politiets bestemmelse om meldepligt  

 efter den foreslåede bestemmelse i § 34, stk. 3, jf.  

 lovforslagets § 1, nr. 13, såfremt det er nødvendigt for at  

 afgøre, om der er opstået mulighed for udsendelse.
 De udlændinge, der efter den foreslåede  

 bestemmelse i § 34, stk. 3, kan pålægges meldepligt, er  

 meddelt afslag på asyl på grund af flygtningekonventionens eller  

 udlændingelovens udelukkelsesgrunde, men kan ikke udsendes til  

 hjemlandet eller til et land, hvor de pågældende ikke er  

 beskyttet mod videresendelse til hjemlandet, på grund af forbudet mod  

 refoulement i udlændingelovens § 31.
 Efter den foreslåede bestemmelse i § 32 b, jf.  

 lovforslagets § 1, nr. 11, skal en afgørelse om, at de  

 pågældende udlændinge ikke kan udsendes af landet på  

 grund af refoulementsforbudet, ændres, hvis det grundlag, som er  

 angivet i afgørelsen, ikke længere er til stede.  

 Udlændingestyrelsen undersøger hvert halve år, eller  

 når der i øvrigt er anledning hertil, om der er grundlag for at  

 træffe afgørelse efter den foreslåede bestemmelse i  

 § 32 b, jf. den foreslåede bestemmelse i § 49 b, jf.  

 lovforslagets § 1, nr. 21. Der kan efter den foreslåede  

 bestemmelse i § 34, stk. 3, pålægges meldepligt med  

 henblik på løbende at sikre, at politiet har kendskab til  

 udlændingens opholdssted.
 En udlænding kan frihedsberøves efter den  

 foreslåede bestemmelse i § 36, stk. 5, i tilfælde, hvor  

 den pågældende gennem længere tid   f.eks. nogle  

 måneder   ikke har efterkommet politiets bestemmelse om meldepligt  

 efter den foreslåede bestemmelse i § 34, stk. 3.
I sådanne tilfælde, hvor udlændingens  

 opholdssted har været ukendt for politiet og  

 udlændingemyndighederne gennem længere tid, og hvor det derfor  

 ikke kan udelukkes, at den pågældende har været udrejst af  

 landet, kan den pågældende frihedsberøves med henblik  

 på at bidrage med oplysninger til afklaring af, om der nu foreligger  

 grundlag for udsendelse af landet.
F.eks. kan det i tilfælde, hvor  

 udlændingen har været udrejst til et andet land, ikke udelukkes,  

 at der kan være opstået grundlag for udsendelse til dette land  

 uanset at det fortsat ikke er muligt at udsende den pågældende  

 til hjemlandet.
Frihedsberøvelsen skal ophøre, når  

 udlændingen har bidraget med oplysninger til afklaring af, om  

 udsendelse til hjemlandet eller et andet land er mulig.
Det bemærkes i  

 den forbindelse, at udlændingen efter udlændingelovens § 40,  

 stk. 3, 1. pkt., skal meddele de nødvendige oplysninger i  

 forbindelse med politiets udsendelse af den pågældende af  

 landet.
 Konstateres det, at der er opstået mulighed for  

 udsendelse, kan den pågældende frihedsberøves efter  

 reglerne i udlændingelovens § 36, stk. 1, 1. pkt.
Bestemmelserne i udlændingelovens § 37 finder  

 anvendelse på den foreslåede bestemmelse.
Det indebærer  

 bl.a., at en udlænding, medmindre den pågældende forinden  

 løslades, skal fremstilles for retten inden tre døgn efter  

 frihedsberøvelsens iværksættelse med henblik på, at  

 retten tager stilling til spørgsmålet om  

 frihedsberøvelsens lovlighed og fortsatte opretholdelse, jf.  

 udlændingelovens § 37, stk. 1, 1. pkt.
Er udlændingen  

 frihedsberøvet på afgørelsens tidspunkt, og findes  

 frihedsberøvelsen lovlig, fastsættes der i rettens kendelse en  

 frist for fortsat tilbageholdelse, jf. udlændingelovens § 37,  

 stk. 3, 2. pkt.
Denne frist kan senere forlænges af retten, dog  

 højst med 4 uger ad gangen, jf. udlændingelovens § 37,  

 stk. 3, 3. pkt.
 Afgørelser truffet efter udlændingelovens  

 § 36 kan efter reglerne i udlændingelovens § 48  

 påklages til ministeren for flygtninge, indvandrere og integration.
Den Europæiske Menneskerettighedskonvention  

 fastslår i artikel 5, stk. 1, retten til personlig frihed som en  

 grundlæggende ret, hvori der kun kan ske indgreb i nogle nærmere  

 opregnede tilfælde og kun, hvis indgrebet er foretaget i  

 overensstemmelse med den ved lov foreskrevne fremgangsmåde.
De  

 opregnede tilfælde i artikel 5, stk. 1, litra a-f, er  

 udtømmende angivet.
Det vil være konventionsmedholdeligt, hvis  

 en frihedsberøvelse, der er foretaget i overensstemmelse med den ved  

 lov foreskrevne fremgangsmåde, falder ind under blot ét af de  

 opregnede tilfælde.
Ifølge Den Europæiske  

 Menneskerettighedskonventions artikel 5, stk. 1, litra b, og den  

 praksis, der knytter sig til bestemmelsen, er frihedsberøvelse tilladt  

 for at sikre opfyldelsen af en endnu ikke efterlevet specifik og konkret  

 forpligtelse, der udtrykkeligt påhviler den pågældende  

 person.
Det er endvidere en betingelse, at frihedsberøvelse er et  

 egnet middel til at sikre opfyldelsen.
 Indgreb efter artikel 5, stk. 1, litra b, kan kun ske  

 med henblik på at fremtvinge opfyldelse af forpligtelsen, og det  

 må antages at være i strid med bestemmelsen at  

 frihedsberøve ud over det tidspunkt, hvor forpligtelsen er efterlevet.  

 Det må derfor antages, at frihedsberøvelsen skal ophøre,  

 når den forpligtelse, der søges gennemtvunget, er  

 efterlevet.
Det bemærkes herved, at frihedsberøvelse  

 efter den foreslåede bestemmelse alene kan ske, såfremt det er  

 nødvendigt for at afgøre, om der er opstået mulighed for  

 udsendelse.
Frihedsberøvelsen foretages således for at  

 gennemtvinge pligten efter udlændingelovens § 40, stk. 3, 1.  

 pkt., til at meddele de nødvendige oplysninger i forbindelse med  

 udsendelsen af landet.
Formålet med frihedsberøvelsen er, at  

 udlændingen skal medvirke til en afklaring af  

 udsendelsesspørgsmålet.
Det bemærkes endvidere, at  

 frihedsberøvelsen skal ophøre, når udlændingen har  

 bidraget med oplysninger til afklaring af, om udsendelse til hjemlandet eller  

 et andet land er mulig.
 Den foreslåede adgang til frihedsberøvelse  

 må på den baggrund antages at være i overensstemmelse med  

 Den Europæiske Menneskerettighedskonventions artikel 5, stk. 1,  

 litra b.
Ifølge Den Europæiske  

 Menneskerettighedskonventions artikel 5, stk. 1, litra f, er det  

 endvidere i overensstemmelse med konventionen at frihedsberøve en  

 person, »mod hvem der tages skridt til udvisning«, jf. f.eks.
Den  

 Europæiske Menneskerettighedsdomstols afgørelse i Chahal mod  

 Storbritannien (dom af 15. november 1996).
Den foreslåede bestemmelse om  

 frihedsberøvelse finder alene anvendelse over for udlændinge,  

 der har pligt til at udrejse af landet.
På det tidspunkt, hvor en  

 udlænding bliver frihedsberøvet efter den foreslåede  

 bestemmelse, vil det være ukendt for udlændingemyndighederne, om  

 der er opstået grundlag for at udsende den pågældende af  

 landet.
Det kan således ikke udelukkes, at der på tidspunktet for  

 pågribelse af udlændingen, efter at den pågældende  

 gennem længere tid ikke har overholdt politiets bestemmelse om  

 meldepligt efter den foreslåede bestemmelse i § 34, stk. 3,  

 findes et aktuelt grundlag for udsendelse af landet.
 Efter Den Europæiske Menneskerettighedsdomstols  

 praksis i tilknytning til artikel 5, stk. 1, litra f, kan  

 frihedsberøvelse i udvisningssager kun retfærdiggøres i  

 det omfang, sagen faktisk verserer, ligesom sagen ikke må trække  

 i langdrag.
 Det bemærkes hertil, at frihedsberøvelsen  

 skal ophøre, når udlændingen har bidraget med oplysninger  

 til afklaring af, om udsendelse til hjemlandet eller et andet land er  

 mulig.
 Den foreslåede adgang til frihedsberøvelse  

 må på den baggrund antages at være i overensstemmelse med  

 Den Europæiske Menneskerettighedskonventions artikel 5, stk. 1,  

 litra f.
 En indførelse af den foreslåede bestemmelse i  

 udlændingeloven vil endvidere medføre, at afgørelser om  

 frihedsberøvelse vil blive truffet i overensstemmelse med den ved lov  

 foreskrevne fremgangsmåde, således som det er en betingelse efter  

 Den Europæiske Menneskerettighedskonventions artikel 5,  

 stk. 1.
Til nr. 15 Efter udlændingelovens § 40, stk. 1, 1.  

 pkt., skal en udlænding meddele de oplysninger, som er  

 nødvendige til bedømmelse af, om en tilladelse i henhold til  

 loven kan gives, inddrages eller bortfalde, eller om udlændingen  

 opholder sig lovligt her i landet.
Efter udlændingelovens § 40,  

 stk. 1, 2. pkt., skal udlændingen efter tilsigelse give personligt  

 møde og på begæring stille sit pas eller sin  

 rejselegitimation til rådighed ved behandlingen af ansøgninger i  

 henhold til loven.
 Manglende opfyldelse af oplysningspligten kan  

 medføre, at ansøgningen ikke imødekommes, og kan  

 endvidere straffes med bøde eller under skærpende  

 omstændigheder med fængsel i indtil 4 måneder, jf.  

 udlændingelovens § 60, stk.1.
 Inden for strafferetsplejen er der ikke pligt til at  

 fremkomme med oplysninger, der vil kunne udsætte én selv for  

 straf (såkaldt selvinkriminering). Forbudet mod selvinkriminering  

 følger af praksis vedrørende Den Europæiske  

 Menneskerettighedskonventions artikel 6, stk. 1, om retten til en  

 retfærdig rettergang.
 Hvis der under behandlingen af en sag om en  

 udlændings indrejse og ophold i Danmark fremkommer oplysninger om, at  

 udlændingen har eller kan have begået strafbare handlinger, som  

 kan strafforfølges her i landet eller i et andet land, kan det  

 føre til, at udlændingemyndighederne videregiver disse  

 oplysninger til anklagemyndigheden efter de foreslåede regler i kapitel  

 7 a, jf. lovforslagets § 1, nr. 18.
Ansøgningssager fra udlændinge om indrejse og  

 ophold i Danmark er ikke omfattet af Den Europæiske  

 Menneskerettighedskonventions artikel 6, jf. bl.a.
Den Europæiske  

 Menneskerettighedsdomstols afgørelse i Maaouia mod Frankrig (dom af 5.  

 oktober 2000). Det forhold, at udlændingemyndighederne   under trussel  

 om straf   kan pålægge en udlænding at meddele de  

 oplysninger, som er nødvendige for at belyse udlændingesagen,  

 ændrer ikke ved denne konstatering.
Det betyder, at en udlænding ikke kan  

 påberåbe sig forbudet mod selvinkriminering, som følger af  

 Den Europæiske Menneskerettighedsdomstols artikel 6, stk. 1, i  

 forhold til udlændingemyndighederne.
En udlænding vil derfor have  

 pligt til i medfør af udlændingelovens § 40, stk. 1,  

 at fremkomme med de nødvendige oplysninger til bedømmelse af,  

 om en tilladelse i henhold til loven kan gives, inddrages eller bortfalde,  

 eller om udlændingen opholder sig lovligt her i landet.
Dette  

 gælder, selv om oplysningerne vedrører eventuelle strafbare  

 forhold.
 På baggrund af forbudet mod selvinkriminering kan  

 der rejses spørgsmål om, i hvilket omfang oplysninger, der er  

 fremkommet under trussel om straf, kan benyttes i forbindelse med en  

 efterfølgende straffesag.
Den Europæiske Menneskerettighedsdomstol har i en  

 konkret sag (Saunders mod Storbritannien, dom af 17. december 1996)  

 fastslået, at det udgjorde en krænkelse af forbudet mod  

 selvinkriminering, at anklagemyndigheden i en straffesag mod en person  

 anvendte forklaringer, som den tiltalte tidligere havde afgivet under trussel  

 om straf.
De pågældende forklaringer indgik som en  

 væsentlig del af anklagemyndighedens sag mod den tiltalte.
I det omfang Saunders-dommens resultat kan  

 overføres på sager, hvor en udlænding i forbindelse med en  

 udlændingesag har afgivet forklaringer, f.eks. i forbindelse med en  

 ansøgning om asyl, og der efterfølgende rejses tiltale mod  

 udlændingen, vil forbudet mod selvinkriminering kunne sætte nogle  

 grænser for, i hvilket omfang sådanne oplysninger kan benyttes  

 under straffesagen.
Oplysningerne kan indgå i forbindelse med politiets  

 efterforskning og kan f.eks. give anledning til konkrete  

 efterforskningsskridt.
Oplysningerne kan endvidere anvendes som bevis under  

 en eventuel straffesag, men vil i givet fald ikke kunne udgøre det  

 eneste eller det afgørende bevis i forbindelse med en eventuel  

 domfældelse for strafbare forhold, som oplysningerne  

 vedrører.
 Da de oplysninger, der videregives fra  

 udlændingesager, bl.a. kan danne grundlag for en beslutning om  

 tiltalerejsning, foreslås det, at en udlænding som part i en sag  

 efter udlændingeloven fremover vejledes om, at de oplysninger, der  

 afgives til sagen, kan videregives til efterretningstjenesterne og  

 anklagemyndigheden efter de foreslåede regler i kapitel 7 a, og om, at  

 oplysningerne vil kunne danne grundlag for anklagemyndighedens beslutning om,  

 hvorvidt tiltale skal rejses for forbrydelser begået i eller uden for  

 Danmark, jf. den foreslåede bestemmelse i § 40, stk. 1, 3.  

 pkt.
 Udlændingen vil således fortsat have pligt til  

 at afgive oplysningerne til udlændingemyndighederne.
Bestemmelsen skal gælde i alle sager efter  

 udlændingeloven.
Det påhviler således den  

 udlændingemyndighed, hvortil en ansøgning om opholdstilladelse  

 eller visum indgives, at gøre udlændingen bekendt med, at  

 oplysningerne i ansøgningssagen vil kunne danne grundlag for  

 anklagemyndighedens beslutning om, hvorvidt tiltale skal rejses for  

 forbrydelser begået i eller uden for Danmark.
Da alle sagsakter vil kunne videregives til  

 efterretningstjenesterne og anklagemyndigheden efter de foreslåede  

 regler i kapitel 7 a, skal udlændingen gøres bekendt hermed ved  

 sagens begyndelse.
I sager om inddragelse og udvisning skal  

 udlændingemyndighederne ligeledes gøre udlændingen bekendt  

 hermed ved sagens begyndelse i det omfang, udlændingen skal afgive  

 oplysninger til brug for denne sagsbehandling.
Til nr. 16 Efter udlændingelovens § 40 a, stk. 1, kan  

 der optages fingeraftryk af asylansøgere.
Der kan endvidere optages  

 fingeraftryk af andre udlændinge, som skal afvises, udvises eller  

 udrejse af landet, såfremt der er bestemte grunde til at antage, at den  

 pågældende vil indrejse på ny og ansøge om asyl.  

 Efter udlændingelovens § 40 a, stk. 2, kan der endvidere  

 optages fingeraftryk af en udlænding bl.a. med henblik på  

 identifikation af den pågældende.
Fingeraftrykkene registreres i  

 Det Centrale Fingeraftryksregister over Asylansøgere og  

 Uidentificerede Udlændinge m.v. (B-filen), som føres af  

 Rigspolitichefen, jf. udlændingelovens 40 a, stk. 3.
 Efter den gældende bestemmelse i  

 udlændingelovens § 40 a, stk. 7, kan der søges og  

 videregives oplysninger fra B-filen til brug for efterforskningen af et  

 strafbart forhold, hvis efterforskningen vedrører en  

 lovovertrædelse, der efter loven kan medføre fængsel i  

 mindst 1 år og 6 måneder, og søgningen må antages at  

 være af afgørende betydning for efterforskningen.  

 Afgørelsen om søgning og videregivelse af oplysninger  

 træffes af retten ved kendelse, jf. udlændingelovens § 40 a,  

 stk. 9.
 Politiet kan på samme betingelser efter den  

 gældende bestemmelse i udlændingelovens § 40 a, stk. 8,  

 søge og videregive oplysninger fra B-filen til brug for en  

 international efterlysning.
 Det foreslås, at de gældende bestemmelser i  

 udlændingelovens § 40 a, stk. 7-9, ophæves.
 I stedet foreslås det i § 40 a,  

 stk. 7, at fingeraftryk, der er optaget efter retsplejelovens  

 bestemmelser herom eller sikret som bevis i en straffesag, til brug for  

 efterforskningen af et strafbart forhold manuelt eller elektronisk kan  

 sammenholdes med fingeraftryk, der er registreret i B-filen.
Forslaget giver hjemmel til, at fingeraftryk i Det  

 Centrale Fingeraftryksregister over Kriminelle (A-filen) og fingeraftryk, der  

 er sikret på et gerningssted som bevis i en straffesag, kan  

 sammenholdes med fingeraftryk i B-filen.
Det er en betingelse, at  

 sammenholdelsen sker til brug for politiets efterforskning af et strafbart  

 forhold.
Det er derimod ikke som hidtil af betydning, om efterforskningen  

 vedrører en lovovertrædelse, der efter loven kan medføre  

 fængsel i mindst 1 år og 6 måneder, og om søgningen  

 må antages at være af afgørende betydning for  

 efterforskningen.
Der stilles endvidere ikke krav om retskendelse.
Det foreslås endvidere i § 40 a,  

 stk. 8, 1. pkt., at fingeraftryk, der modtages som led i en  

 international efterlysning, manuelt eller elektronisk kan sammenholdes med  

 fingeraftryk, der er registreret i B-filen.
Det foreslås endelig i  

§ 40 a, stk. 8, 2. pkt., at oplysninger fra B-filen, der  

 fremkommer i forbindelse med søgningen, til brug for besvarelse af en  

 international efterlysning kan videregives til den internationale  

 politisamarbejdsorganisation eller den udenlandske myndighed, som har udsendt  

 efterlysningen.
Forslaget giver hjemmel til, at et fingeraftryk, som  

 modtages i forbindelse med en international efterlysning, kan sammenholdes  

 med fingeraftryk i B-filen.
Der stilles ikke   som hidtil   krav om, at  

 efterlysningen vedrører en lovovertrædelse, der efter loven kan  

 medføre fængsel i mindst 1 år og 6 måneder, og om at  

 søgningen må antages at være af afgørende betydning  

 for efterforskningen af lovovertrædelsen.
Der stilles endvidere ikke  

 krav om retskendelse.
 Adgangen til at sammenholde fingeraftryk, der modtages som  

 led i en international efterlysning, med fingeraftryk i B-filen, gælder  

 såvel ved internationale efterlysninger, der udsendes inden for  

 rammerne af det internationale politisamarbejde, herunder Interpol- og  

 Schengen-samarbejderne, som ved internationale efterlysninger, der udsendes  

 af andre landes nationale politimyndigheder.
Er en efterlysning udsendt fra en udlændings  

 hjemland eller tidligere opholdsland, vil der, hvis der er tale om en  

 udlænding, der har indgivet ansøgning om asyl, ikke blive  

 videregivet oplysninger om, at den pågældendes fingeraftryk er  

 registeret i B-filen, medmindre der er truffet endelig afgørelse om  

 afslag på den pågældendes ansøgning om asyl, og  

 asylsagen ikke er genoptaget.
Efter endeligt afslag på asyl vil  

 oplysning om ansøgningen om og afslaget på asyl ikke blive  

 videregivet til hjemlandets eller det tidligere opholdslands myndigheder.
Den Europæiske Menneskerettighedskonventions artikel  

 8, stk. 1, beskytter bl.a. retten til privatlivet.
Efter artikel 8,  

 stk. 2, må ingen offentlig myndighed gøre indgreb i  

 udøvelsen af denne ret, medmindre det sker i overensstemmelse med lov  

 og er nødvendigt i et demokratisk samfund af hensyn til bl.a. den  

 nationale sikkerhed, den offentlige tryghed, for at forebygge uro eller  

 forbrydelse eller for at beskytte sundheden.
 De foreslåede bestemmelser i § 40 a,  

 stk. 7 og 8, om søgning og videregivelse af oplysninger fra  

 B-filen må anses for at udgøre et indgreb i retten til  

 privatlivet, jf. artikel 8, stk. 1. Om et indgreb er  

 konventionsmedholdeligt efter artikel 8, stk. 2, beror navnlig på,  

 om indgrebet kan anses for at være nødvendigt og stå i et  

 rimeligt forhold til dets angivne formål (proportionalitetskravet).
 De foreslåede bestemmelser har til formål at  

 bidrage til bekæmpelsen af kriminalitet og i den forbindelse at sikre  

 politiet en fuldstændig ubesværet adgang til at søge og  

 videregive oplysninger fra B-filen til brug for efterforskning af strafbare  

 forhold og til brug for internationale efterlysninger.
 De foreslåede bestemmelser er derfor  

 nødvendige af hensyn til den offentlige tryghed, ligesom de er  

 nødvendige for at forebygge uro eller forbrydelse.
Der er endvidere tale om et indgreb af begrænset  

 rækkevidde.
Indgrebet består således alene i at søge  

 i B-filen samt at videregive oplysninger herfra, hvilket ikke kan anses for  

 at være uforholdsmæssigt, når formålet med indgrebet  

   at bidrage til bekæmpelsen af kriminalitet   tages i betragtning.
 Indførelsen af de foreslåede bestemmelser i  

 udlændingeloven vil endvidere medføre, at søgning og  

 videregivelse af oplysninger fra B-filen til brug for efterforskning af  

 strafbare forhold og til brug for internationale efterlysninger vil ske i  

 overensstemmelse med lov, således som det er en betingelse efter Den  

 Europæiske Menneskerettighedskonventions artikel 8, stk. 2.
 De foreslåede bestemmelser i § 40 a,  

 stk. 7 og 8, må på den baggrund antages at være i  

 overensstemmelse med Den Europæiske Menneskerettighedskonventions  

 artikel 8.
 Det forudsættes, at Rigspolitichefen ændrer  

 anmeldelsen til Datatilsynet af Det Centrale Fingeraftryksregister over  

 Kriminelle (A-filen) og af Det Centrale Fingeraftryksregister over  

 Asylansøgere og Uidentificerede Udlændinge m.v. (B-filen) i det  

 omfang, de foreslåede ændringer nødvendiggør  

 dette.
Til nr. 17 Efter udlændingelovens § 40 b, stk. 1 og  

 2, kan der optages personfotografi af asylansøgere.
Der kan endvidere  

 optages personfotografi af andre udlændinge bl.a. med henblik på  

 identifikation af den pågældende.
Personfotografierne kan  

 registreres i et særligt edb-register, som føres af  

 Rigspolitichefen, jf. udlændingelovens 40 b, stk. 3.
 Det bemærkes, at det i udlændingelovens  

 § 40 b, stk. 3, nævnte edb-register endnu ikke er  

 oprettet.
Efter den gældende bestemmelse i  

 udlændingelovens § 40 b, stk. 7, kan der i forbindelse med  

 efterforskningen af et strafbart forhold eller til brug for en international  

 efterlysning søges og videregives oplysninger fra registret til  

 politiet, hvis efterforskningen vedrører en lovovertrædelse, der  

 efter loven kan medføre fængsel i mindst 1 år og 6  

 måneder, og søgningen må antages at være af  

 afgørende betydning for efterforskningen.
Afgørelsen om  

 søgning og videregivelse af oplysninger træffes af retten ved  

 kendelse, jf. udlændingelovens § 40 b, stk. 7, jf. § 40  

 a, stk. 9.
 Det foreslås, at de gældende bestemmelser i  

 udlændingelovens § 40 b, stk. 7-8, ophæves.
 I stedet foreslås det i § 40 b,  

 stk. 7, at personfotografi, der er optaget efter retsplejelovens  

 bestemmelser herom, til brug for efterforskningen af et strafbart forhold  

 manuelt eller elektronisk kan sammenholdes med personfotografier, der er  

 registreret i det i udlændingelovens § 40 b, stk. 3,  

 nævnte edb-register.
Det foreslås endvidere i § 40 b,  

 stk. 8, 1. pkt., at personfotografi, der modtages som led i en  

 international efterlysning, manuelt eller elektronisk kan sammenholdes med  

 personfotografi, der er registreret i det i udlændingelovens § 40  

 b, stk. 3, nævnte edb-register.
Det foreslås endelig i  

§ 40 b, stk. 8, 2. pkt., at oplysninger fra registret, der  

 fremkommer i forbindelse med søgningen, til brug for besvarelse af en  

 international efterlysning kan videregives til den internationale  

 politisamarbejdsorganisation eller den udenlandske myndighed, som har udsendt  

 efterlysningen.
 Der henvises i øvrigt   herunder for så vidt  

 angår de foreslåede bestemmelsers forhold til Den  

 Europæiske Menneskerettighedskonvention   til bemærkningerne til  

 lovforslagets § 1, nr. 16.
Til nr. 18 I dag udveksles oplysninger mellem  

 udlændingemyndighederne og efterretningstjenesterne og  

 anklagemyndigheden på grundlag af reglerne i forvaltningsloven og lov  

 om behandling af personoplysninger.
Efter forvaltningslovens § 28, stk. 2, nr. 1,  

 kan videregivelse af oplysninger om enkeltpersoners rent private forhold fra  

 én forvaltningsmyndighed til en anden forvaltningsmyndighed ske, hvis  

 vedkommende har meddelt samtykke.
Videregivelse kan endvidere navnlig ske  

 uden samtykke   til varetagelse af private eller offentlige interesser, der  

 klart overstiger hensynet til de interesser, der begrunder hemmeligholdelse,  

 herunder hensynet til den, oplysningerne angår, jf. forvaltningslovens  

 § 28, stk. 2, nr. 3 (den såkaldte værdispringsregel).  

 Bestemmelsen forudsætter, at der foretages en konkret vurdering af hver  

 enkelt oplysning for sig.
 Næsten tilsvarende regler følger af  

 persondatalovens §§ 7 og 8.
 Det foreslåede kapitel 7 a fraviger disse  

 bestemmelser ved, at der foreslås indført adgang til uden  

 udlændingens samtykke og uden, at der foretages en konkret vurdering af  

 hver enkelt oplysning for sig, at videregive personfølsomme  

 oplysninger fra en forvaltningsmyndighed til en anden  

 forvaltningsmyndighed.
 Den foreslåede bestemmelse i § 45 a,  

 stk. 1, giver hjemmel til, at udlændingemyndighederne uden  

 udlændingens samtykke kan videregive oplysninger fra en sag efter  

 udlændingeloven til efterretningstjenesterne i det omfang,  

 videregivelsen kan have betydning for efterretningstjenesternes varetagelse  

 af sikkerhedsmæssige opgaver.
 Forsvarets Efterretningstjenestes opgave er at indsamle,  

 bearbejde og formidle informationer om forhold i udlandet af betydning for  

 Danmarks sikkerhed, herunder for danske enheder m.v. i udlandet.
Politiets Efterretningstjeneste er en afdeling under  

 Rigspolitichefen.
Politiets Efterretningstjenestes hovedopgave er  

 kontraterrorisme, kontraspionage og kontraekstremisme.
Hertil kommer bl.a.  

 opgaver med bekæmpelse af spredning af  

 masseødelæggelsesvåben samt andre præventive  

 sikkerhedsopgaver.
Den foreslåede bestemmelse giver mulighed for, at  

 Politiets Efterretningstjeneste og Forsvarets Efterretningstjeneste kan  

 få et generelt indblik i en eller flere grupper af sager, f.eks.  

 samtlige sager vedrørende bestemte nationaliteter eller grupper af  

 sager inden for disse nationaliteter, med henblik på at kunne varetage  

 deres opgaver vedrørende statens sikkerhed og med at forebygge og  

 modvirke navnlig de i straffelovens kapitel 12 og 13 omhandlede forbrydelser,  

 herunder terrorisme og spionage.
Udlændingemyndighederne kan efter den  

 foreslåede bestemmelse uden udlændingens samtykke og uden at  

 foretage en konkret vurdering i den enkelte sag videregive samtlige sagsakter  

 fra udlændingesager til Politiets Efterretningstjeneste og Forsvarets  

 Efterretningstjeneste.
 Efter den foreslåede bestemmelse kan  

 udlændingemyndighederne videregive sagsakter fra alle sager efter  

 udlændingeloven, herunder bl.a. sager vedrørende  

 ansøgning om asyl eller om opholdstilladelse i medfør af  

 reglerne om familiesammenføring, sager vedrørende  

 ansøgning om visum til Danmark, sager om inddragelse af  

 opholdstilladelser og sager om udvisning.
 Det bemærkes, at Rigspolitichefens afdeling E, der  

 varetager den indledende asylsagsbehandling, jf. udlændingelovens  

 § 48 e, stk. 2, som en afdeling under Rigspolitichefen uden  

 udlændingens samtykke kan videregive oplysninger fra  

 udlændingesager til Politiets Efterretningstjeneste, som ligeledes er  

 en afdeling under Rigspolitichefen.
Det forudsættes, at der etableres et samarbejdsforum  

 med deltagelse af Udlændingestyrelsen, Ministeriet for Flygtninge,  

 Indvandrere og Integration, Flygtningenævnet, statsamterne,  

 Rigspolitichefens afdeling E, Politiets Efterretningstjeneste og Forsvarets  

 Efterretningstjeneste.
Dette samarbejdsforum skal fastlægge  

 nærmere, interne retningslinjer for udlændingemyndighedernes  

 videregivelse af oplysninger til Politiets Efterretningstjeneste og  

 Forsvarets Efterretningstjeneste.
Retningslinjerne vil af hensyn til den  

 praktiske anvendelse blive udformet på en sådan måde, at  

 udlændingemyndighederne på baggrund af objektivt konstaterbare  

 kriterier som f.eks. alder, nationalitet og tilhørsforhold til  

 bestemte organisationer umiddelbart kan videregive oplysninger til Politiets  

 Efterretningstjeneste og Forsvarets Efterretningstjeneste.
Det nævnte  

 samarbejdsforum skal med kort varsel kunne tage højde for bl.a. de  

 aktuelle efterretningsmæssige behov.
 Særligt om asylsager bemærkes, at en  

 videregivelse af oplysninger til Politiets Efterretningstjeneste og  

 Forsvarets Efterretningstjeneste sker under forudsætning af, at  

 Politiets Efterretningstjeneste og Forsvarets Efterretningstjeneste  

 omgås oplysningerne således, at der ikke opstår en risiko  

 for eksponering af den enkelte asylansøger i forhold til hjemlandets  

 myndigheder.
 Udlændingemyndighederne skal af egen drift  

 videregive oplysninger til Politiets Efterretningstjeneste og Forsvarets  

 Efterretningstjeneste f.eks. på baggrund af de pågældende  

 udlændinges alder, nationalitet og tilhørsforhold til bestemte  

 organisationer, jf. de ovennævnte retningslinjer.
Udlændingemyndighederne skal endvidere i de sager,  

 hvor de foreliggende oplysninger tyder på, at sagen i øvrigt kan  

 have en efterretnings- eller sikkerhedsmæssig interesse, videregive  

 oplysninger til Politiets Efterretningstjeneste og Forsvarets  

 Efterretningstjeneste.
Det kan f.eks. være tilfældet, hvis en  

 asylansøger selv angiver at tilhøre en terrororganisation,  

 eller hvis en asylansøger angiver at have været en meget  

 højtstående militærperson eller lignende.
 Udlændingemyndighederne skal endvidere videregive  

 oplysninger fra udlændingesager til Politiets Efterretningstjeneste og  

 Forsvarets Efterretningstjeneste på baggrund af konkrete anmodninger  

 herom.
 Den foreslåede bestemmelse i § 45 a,  

 stk. 2, giver udtrykkelig hjemmel til, at efterretningstjenesterne  

 uden udlændingens samtykke kan videregive oplysninger om en  

 udlænding til udlændingemyndighederne i det omfang,  

 videregivelsen kan have betydning for disse myndigheders behandling af en sag  

 efter udlændingeloven.
 Bestemmelsen indebærer, at  

 udlændingemyndighederne kan indhente oplysninger fra Politiets  

 Efterretningstjeneste og Forsvarets Efterretningstjeneste til brug for  

 behandlingen af udlændingesager.
Der er ikke hermed tale om en pligt for Politiets  

 Efterretningstjeneste og Forsvarets Efterretningstjeneste til at videregive  

 de pågældende oplysninger, idet disse myndigheder kan være  

 i besiddelse af oplysninger, som på den ene side nok kan have betydning  

 for behandlingen af en udlændingesag, men som af hensyn til f.eks.  

 statens sikkerhed eller hensynet til fremmede magter helt bør  

 hemmeligholdes.
Der sker herved en fravigelse af forvaltningslovens  

 § 31, hvorefter en forvaltningsmyndighed, i det omfang  

 forvaltningsmyndigheden er berettiget til at videregive en oplysning, skal  

 videregive oplysningen på begæring af en anden  

 forvaltningsmyndighed, hvis oplysningen er af betydning for myndighedens  

 virksomhed eller for en afgørelse, som myndigheden skal  

 træffe.
 Den foreslåede bestemmelse i § 45 a,  

 stk. 3, giver hjemmel til, at efterretningstjenesterne uden  

 udlændingens samtykke indbyrdes kan udveksle oplysninger som  

 nævnt i de foreslåede bestemmelser i § 45 a, stk. 1 og  

 2.
 Efter den foreslåede bestemmelse i § 45 b,  

 stk. 1, 1. pkt., vurderer ministeren for flygtninge, indvandrere og  

 integration på baggrund af en indstilling fra justitsministeren   til  

 brug for behandlingen af en sag efter udlændingeloven   om  

 udlændingen må anses for en fare for statens sikkerhed.
 Politiets Efterretningstjeneste kan af egen drift, hvis  

 den får kendskab til en udlænding, som må anses for en fare  

 for statens sikkerhed, tage initiativ til, at justitsministeren til brug for  

 ministeren for flygtninge, indvandrere og integrations vurdering indstiller,  

 at den pågældende må anses for en fare for statens  

 sikkerhed.
 Herudover skal udlændingemyndighederne, hvis der er  

 konkret anledning hertil, anmode Politiets Efterretningstjeneste om at  

 vurdere, om der er grundlag for at tage initiativ til, at justitsministeren  

 til brug for ministeren for flygtninge, indvandrere og integrations vurdering  

 indstiller, at en udlænding må anses for en fare for statens  

 sikkerhed.
Vurderingen af, at en udlænding må anses for  

 en fare for statens sikkerhed, skal efter den foreslåede bestemmelse i  

§ 45 b, stk. 1, 2. pkt., lægges til grund ved  

 udlændingemyndighedernes afgørelse af sagen.
Vurderingen  

 får derfor den betydning for udlændingemyndighedernes  

 afgørelse, at udlændingemyndighederne ikke skal foretage en  

 selvstændig vurdering af spørgsmålet om, hvorvidt en  

 udlænding må anses for en fare for statens sikkerhed.
 En vurdering af, at en udlænding må anses for  

 en fare for statens sikkerhed, vil indebære, at udlændingen ikke  

 kan meddeles opholdstilladelse, jf. lovforslagets § 1, nr. 1. En  

 sådan vurdering vil endvidere indebære, at en udlænding som  

 udgangspunkt ikke meddeles visum, at en udlændings opholdstilladelse  

 som udgangspunkt inddrages, jf. lovforslagets § 1, nr. 2 og 3, og at en  

 udlænding som udgangspunkt udvises af landet, jf. lovforslagets  

 § 1, nr. 6 og 8.
 Det bemærkes, at en afgørelse om, at en  

 udlænding ikke kan meddeles opholdstilladelse, at en udlændings  

 opholdstilladelse inddrages, eller at en udlænding udvises af landet,  

 ikke nødvendigvis indebærer, at den pågældende kan  

 udsendes tvangsmæssigt af landet, jf. refoulementsforbudet i  

 udlændingelovens § 31. Der henvises herved til lovforslagets  

 § 1, nr. 9.
Hvis det må antages, at det forhold, at en  

 udlænding meddeles afslag på en ansøgning om visum eller  

 opholdstilladelse, vil kunne skade efterretningstjenesternes virksomhed  

 herunder efterforskningen af konkrete sager eller hensynet til beskyttelsen  

 af kilder   fordi den pågældende udlænding herved  

 gøres bekendt med, at den pågældende anses for en fare for  

 statens sikkerhed, har justitsministeren ikke pligt til over for ministeren  

 for flygtninge, indvandrere og integration at indstille, at den  

 pågældende må anses for en fare for statens sikkerhed.
Den  

 pågældende udlænding vil herefter kunne meddeles visum  

 eller opholdstilladelse, hvis de almindelige betingelser herfor er opfyldt.  

 Tilsvarende gælder, hvis det må antages, at det forhold, at en  

 udlændings opholdstilladelse inddrages, eller at en udlænding  

 udvises af landet, vil kunne skade efterretningstjenesternes virksomhed.
 Den foreslåede bestemmelse i § 45 b,  

 stk. 2, 1. pkt., indebærer, at ministeren for flygtninge,  

 indvandrere og integration på baggrund af en indstilling fra  

 justitsministeren kan bestemme, at de oplysninger, der har ført til en  

 vurdering efter den foreslåede bestemmelse i § 45 b, stk. 1,  

 af, at en udlænding må anses for en fare for statens sikkerhed,  

 af sikkerhedsmæssige grunde ikke kan videregives til  

 udlændingen.
I de tilfælde, hvor ministeren for flygtninge,  

 indvandrere og integration på baggrund af en indstilling fra  

 justitsministeren træffer en sådan bestemmelse, skal begrundelsen  

 for afgørelsen efter udlændingeloven udformes således, at  

 oplysningerne ikke videregives, ligesom der ikke skal foretages  

 partshøring over sådanne oplysninger af den  

 pågældende udlænding.
Advokater, der repræsenterer  

 udlændinge omfattet af udlændingemyndighedernes afgørelse,  

 vil heller ikke få adgang til de pågældende  

 oplysninger.
Den foreslåede bestemmelse i § 45 b,  

 stk. 2, 2. pkt., indebærer, at ministeren for flygtninge,  

 indvandrere og integration på baggrund af en indstilling fra  

 justitsministeren i forbindelse med en vurdering af, at en udlænding  

 må anses for en fare for statens sikkerhed, kan bestemme, at de  

 oplysninger, der har ført til vurderingen, af sikkerhedsmæssige  

 grunde ikke må komme til udlændingemyndighedernes kendskab.
I  

 disse tilfælde vil den udlændingemyndighed, der skal træffe  

 afgørelse i sagen, således alene modtage vurderingen i form af  

 en konstatering af, at den pågældende udlænding må  

 anses for en fare for statens sikkerhed.
 Det forudsættes, at justitsministeren i forbindelse  

 med indstillingen over for ministeren for flygtninge, indvandrere og  

 integration om, at en udlænding må anses for en fare for statens  

 sikkerhed, i alle tilfælde videregiver de oplysninger, der ligger til  

 grund for indstillingen, til ministeren for flygtninge, indvandrere og  

 integration.
 Det forudsættes endvidere, at justitsministeren i  

 forbindelse med indstillingen over for ministeren for flygtninge, indvandrere  

 og integration om, at en udlænding må anses for en fare for  

 statens sikkerhed, indstiller, om de oplysninger, der ligger til grund for  

 indstillingen, bør indgå i udlændingemyndighedernes  

 sagsbehandling på sædvanlig vis, eller om der skal ske hel eller  

 delvis hemmeligholdelse efter de foreslåede bestemmelser i § 45 b,  

 stk. 2, 1. og 2. pkt.
 Ved justitsministerens indstilling om, hvorvidt de  

 nævnte oplysninger bør indgå i  

 udlændingemyndighedernes sagsbehandling på sædvanlig vis,  

 skal der tages hensyn til, om oplysningerne er offentligt  

 tilgængelige.
De foreslåede bestemmelser i § 45 b,  

 stk. 2, har til formål at sikre den nødvendige  

 hemmeligholdelse af oplysninger om bl.a. statens sikkerhed og forholdet til  

 fremmede magter.
Ved sikkerhedsmæssige grunde forstås de  

 offentlige interesser, der er nævnt i forvaltningslovens § 15,  

 stk. 1, nr. 1 og 2, og som kan føre til, at retten til aktindsigt  

 begrænses, nemlig statens sikkerhed, rigets forsvar samt rigets  

 udenrigspolitiske eller udenrigsøkonomiske interesser, herunder  

 forholdet til fremmede magter eller mellemfolkelige institutioner.
Ved de foreslåede bestemmelser fraviges reglerne i  

 forvaltningslovens kapitel 4 om retten til aktindsigt, kapitel 5 om  

 partshøring og kapitel 6 om begrundelse af afgørelser, der ikke  

 fuldt ud giver den pågældende part medhold.
Endvidere fraviges  

 underretningsbestemmelsen i persondatalovens § 29, stk. 1, og  

 bestemmelsen om indsigtsret efter persondatalovens § 31.
 Der er ikke adgang til at indbringe vurderingen af, at en  

 udlænding må anses for en fare for statens sikkerhed, for en  

 anden forvaltningsmyndighed.
 Efter den foreslåede bestemmelse i § 45  

 c kan udlændingemyndighederne videregive oplysninger fra  

 udlændingesager til anklagemyndigheden med henblik på  

 anklagemyndighedens beslutning om, hvorvidt tiltale skal rejses for  

 forbrydelser begået i eller uden for Danmark.
 Den foreslåede bestemmelse i § 45 c skal sikre,  

 at udlændingemyndighederne i mindst samme omfang som i dag kan  

 videregive oplysninger fra udlændingesager til anklagemyndigheden med  

 henblik på en eventuel strafforfølgning af forbrydelser, som den  

 pågældende måtte have begået her i landet eller i  

 udlandet.
 Kommer der under behandlingen af en udlændingesag,  

 f.eks. en asylsag, oplysninger frem om, at den pågældende  

 udlænding har begået forbrydelser her i landet, skal  

 oplysningerne videregives til anklagemyndigheden.
 Kommer der under behandlingen af en udlændingesag,  

 f.eks. en asylsag, oplysninger frem om, at den pågældende  

 udlænding har begået forbrydelser i udlandet, må der tages  

 stilling til, om disse oplysninger bør videregives til  

 anklagemyndigheden (i det følgende betegnet som en anmeldelse) og i  

 givet fald, på hvilket tidspunkt en sådan anmeldelse bør  

 indgives.
For så vidt angår spørgsmålet om,  

 på hvilket tidspunkt i udlændingesagen anmeldelsen skal indgives,  

 bør det efter Ministeriet for Flygtninge, Indvandrere og Integrations  

 opfattelse være udgangspunktet, at anmeldelsen afventer  

 afgørelsen af udlændingesagen.
I visse tilfælde, f.eks.  

 hvor der er tale om en forbrydelse, der kan være omfattet af en  

 konventionsbestemt jurisdiktionspligt, vil det dog være  

 hensigtsmæssigt, at udlændingemyndighederne tager kontakt til  

 anklagemyndigheden på et tidligere tidspunkt bl.a. med henblik på  

 at få afklaret, om de pågældende forbrydelser kan eller  

 skal retsforfølges her i landet.
I asylsager vil der normalt først kunne rettes  

 henvendelse til anklagemyndigheden, når asylsagsbehandlingen er  

 endeligt afsluttet.
Der vil dog kunne rettes henvendelse på et  

 tidligere tidspunkt, hvis der foreligger særlige grunde hertil,  

 herunder navnlig hvis der er grund til at frygte, at den  

 pågældende på ny vil begå alvorlig kriminalitet,  

 eller hvis særdeles væsentlige hensyn til  

 retshåndhævelsen taler for at sikre, at strafforfølgning  

 gennemføres her i landet.
Det vil i den forbindelse blive overvejet,  

 om der er grundlag for at varetægtsfængsle den  

 pågældende.
 For så vidt angår spørgsmålet om,  

 i hvilke sager der bør indgives anmeldelse af en forbrydelse  

 begået i udlandet, må dette bl.a. bero på  

 udlændingesagens udfald.
Afgøres udlændingesagen med, at den  

 pågældende undtagelsesvis får opholdstilladelse i Danmark,  

 selv om der er mistanke om, at den pågældende i udlandet har  

 begået strafbart forhold, bør der i almindelighed indgives  

 anmeldelse, hvis der er tale om grovere forbrydelser.
I modsat fald vil det i  

 disse tilfælde, hvor den pågældende skal forblive i  

 Danmark, og hvor hjemlandet eller gerningsstedslandet derfor ikke umiddelbart  

 vil kunne foretage strafforfølgning, kunne betyde, at forbrydelserne  

 forbliver ustraffede.
Situationen er en anden, hvis udlændingesagen  

 resulterer i, at udlændingen får afslag på  

 opholdstilladelse, og udlændingen derfor skal forlade landet.
I disse  

 tilfælde bør udgangspunktet være, at udlændingen  

 udrejser eller udsendes af landet, uden at der sker anmeldelse til  

 anklagemyndigheden.
Den pågældende udlænding vil herefter i  

 givet fald kunne blive strafforfulgt i sit hjemland og/eller det land, hvori  

 forbrydelsen er begået.
Det må af mange grunde, herunder  

 bevismæssige grunde, foretrækkes, at strafforfølgning sker  

 på det sted, hvor forholdene er begået, og hvor den formodede  

 gerningsmand eventuelt tillige er statsborger, fremfor at Danmark i en  

 sådan situation, hvor den pågældende ikke skal forblive  

 her, tiltager sig straffemyndighed i forhold til en forbrydelse helt uden  

 tilknytning til Danmark.
Dette udgangspunkt om ikke-anmeldelse må dog  

 fraviges, hvis der er tale om forbrydelser, hvor Danmark er  

 konventionsmæssigt forpligtet til at foretage retsforfølgning.  

 Foreligger der mistanke om sådanne forbrydelser, herunder f.eks.  

 krigsforbrydelser efter Genève-konventionerne, skal der indgives  

 anmeldelse til anklagemyndigheden.
Dette gælder, uanset om det er  

 praktisk muligt at effektuere en udsendelse af den pågældende  

 udlænding, eller om tvangsmæssig udsendelse til hjemlandet ikke  

 kan ske på grund af refoulementsforbudet i udlændingelovens  

 § 31.
Anmeldelse bør også indgives, hvis  

 væsentlige hensyn i øvrigt taler for at sikre, at  

 strafforfølgning sker her i landet.
Sådanne hensyn kan f.eks.  

 foreligge, hvis forbrydelsen har rettet sig mod danske statsborgere i  

 udlandet, eller hvis udsendelse af den pågældende udlænding  

 ikke er praktisk mulig, og der er tale om alvorlige forbrydelser, som ikke  

 vil blive strafforfulgt, hvis Danmark ikke tager opgaven på sig.
 Det her anførte forudsætter, at der er  

 hjemmel til at inddrage sådanne forhold under dansk straffemyndighed.  

 Det skal endvidere fremhæves, at ud over dansk straffemyndighed vil en  

 gennemførelse af en straffesag forudsætte, at der kan  

 tilvejebringes det fornødne bevismæssige grundlag for en  

 domfældelse.
Da der er tale om udlandshandlinger begået af  

 udlændinge, vil andre lande kunne have interesse i at  

 strafforfølge de pågældende forhold, herunder navnlig  

 gerningsstedslandet.
Det skal derfor fremhæves, at det forhold, at der  

 indgives anmeldelse til anklagemyndigheden, ikke er ensbetydende med, at  

 strafforfølgningen også rent faktisk gennemføres her i  

 landet.
I forbindelse med behandlingen af en sådan anmeldelse vil  

 anklagemyndigheden således kunne vurdere, at sagen med fordel kan  

 gennemføres i et andet land.
Hvis dette er tilfældet, er den her  

 skitserede anmeldelsesordning ikke til hinder for, at den  

 pågældende udlænding f.eks. udleveres til  

 strafforfølgning i gerningsstedslandet, såfremt den  

 pågældende ikke derved risikerer dødsstraf, tortur eller  

 anden forfølgelse.
Det samme gælder, hvis der kan ske udlevering  

 til en international straffedomstol, der måtte være etableret til  

 pådømmelse af forbrydelser af den pågældende  

 art.
Det er hensigten, at der i forbindelse med  

 indsættelsen af den foreslåede bestemmelse i § 45 c vil  

 blive udarbejdet retningslinjer for udlændingemyndighedernes indgivelse  

 af anmeldelse til anklagemyndigheden.
Disse retningslinjer vil blive udformet  

 i overensstemmelse med det her anførte.
Uanset om der efter retningslinjerne indgives anmeldelse  

 af udlændinge, der har fået afslag på opholdstilladelse, og  

 uanset, om anklagemyndigheden herefter beslutter at indlede efterforskning,  

 skal der fastsættes en udrejsefrist i forbindelse med afslaget.
Dermed  

 sikres det, at den pågældende har pligt til at forlade landet,  

 ligesom der sendes det signal, at den pågældende ikke har lovligt  

 (processuelt) ophold her i landet.
I nogle sager vil retsplejelovens regler  

 om varetægtsfængsling kunne sikre fastholdelsen af den  

 pågældende, mens efterforskningen pågår.
 I øvrigt henvises for så vidt angår  

 udlændinge, der ikke kan udsendes af landet, jf. udlændingelovens  

 § 31, til de foreslåede bestemmelse om meldepligt og  

 frihedsberøvelse i §§ 34, stk. 3, og 36, stk. 5, jf.  

 lovforslagets § 1, nr. 13 og 14.
Til nr. 19 Der er tale om en konsekvensændring som følge  

 af lovforslagets § 1, nr. 16 og 17.
Til nr. 20 Efter den gældende bestemmelse i  

 udlændingelovens § 48 a, stk. 1, træffer  

 Udlændingestyrelsen snarest muligt afgørelse om afvisning,  

 overførsel eller tilbageførsel efter reglerne i  

 udlændingelovens kapitel 5 a eller om afvisning efter reglerne i  

 udlændingelovens kapitel 5 eller udvisning efter udlændingelovens  

 § 25 b og i givet fald udsendelse, når en udlænding  

 påberåber sig at være omfattet af udlændingelovens  

 § 7 (asyl).
Efter udlændingelovens § 48 a, stk. 2,  

 behandles en ansøgning om asyl ikke, før der er truffet  

 afgørelse om afvisning, overførsel, tilbageførsel eller  

 udvisning efter udlændingelovens § 48 a, stk. 1, og  

 udlændingen i givet fald er udrejst af landet.
Udlændingen  

 må dog ikke udsendes til et land, hvor der er risiko for  

 forfølgelse af de grunde, der er nævnt i artikel 1 A i  

 flygtningekonventionen, eller hvor der ikke er beskyttelse mod videresendelse  

 til et sådant land (sikre tredjelande).
Ved vedtagelsen af lov nr. 686 af 17. oktober 1986,  

 hvorved adgangen til afvisning af asylansøgere til sikre tredjelande  

 blev indført i udlændingeloven, blev det   på baggrund af  

 besvarelsen af spørgsmål nr. 2 stillet af Folketingets  

 Retsudvalg til justitsministeren i forbindelse med behandlingen af  

 lovforslaget til den senere lov nr. 686 (lovforslag nr.
L 4 af 7. oktober  

 1986)   forudsat, at afvisning af asylansøgere kun kan finde sted,  

 hvis den pågældende har indrejseforbud og ikke har visum eller i  

 øvrigt mangler pas og nødvendigt visum, jf.  

 udlændingelovens § 28, stk. 1, nr. 1 og 2.
 Ved den foreslåede ændring af § 48 a,  

 stk. 1, præciseres adgangen til afvisning af  

 asylansøgere til sikre tredjelande, idet det udtrykkeligt angives i  

 lovteksten, at afvisning af asylansøgere kan ske efter  

 udlændingelovens § 28, stk. 1, nr. 1, 2, 6 eller 7, eller  

 udlændingelovens § 28, stk. 2, 3 eller 5, jf. stk. 1,  

 nr. 1, 2, 6 eller 7.
 Det vil herefter fortsat være muligt at afvise en  

 asylansøger, der har indrejseforbud og ikke har visum eller i  

 øvrigt mangler pas og nødvendigt visum, jf.  

 udlændingelovens § 28, stk. 1, nr. 1 og 2.
 Med den foreslåede ændring præciseres  

 det endvidere, at en asylansøger, der ikke er statsborger i et EU-  

 eller Schengenland, kan afvises, hvis den pågældende er  

 indberettet som uønsket til Schengeninformationssystemet (SIS), jf.  

 udlændingelovens § 28, stk. 1, nr. 6.
 Denne præcisering følger af Danmarks  

 indtræden i det praktiske Schengensamarbejde den 25. marts 2001.  

 Schengenkonventionen forudsætter således, at en udlænding,  

 der er indberettet som uønsket til SIS, som udgangspunkt skal afvises  

 ved indrejsen til et Schengenland.
 Hertil kommer, at en indberetning af en udlænding  

 som uønsket til SIS efter Ministeriet for Flygtninge, Indvandrere og  

 Integrations opfattelse må sidestilles med et nationalt indrejseforbud,  

 idet SIS-indberetningen i princippet indebærer et indrejseforbud for  

 alle Schengenlandene.
 Det forslås ligeledes, at en asylansøger skal  

 kunne afvises, hvis hensyn til Schengenlandenes offentlige orden, forhold til  

 fremmede magter eller sikkerheds- eller sundhedsmæssige grunde  

 tilsiger, at asylansøgeren ikke bør have ophold her i landet,  

 jf. udlændingelovens § 28, stk. 1, nr. 7.
 Med den foreslåede ændring af § 48 a,  

 stk. 1, præciseres det endvidere, at afvisning af  

 asylansøgere kan ske ved indrejsen fra såvel Schengenlande som  

 ikke Schengenlande og såvel ved som efter indrejsen, jf. henvisningen  

 til udlændingelovens § 28, stk. 1, 2, 3 og 5.
 Afvisning til Schengenlande efter udlændingelovens  

 § 48 a, jf. § 28, stk. 3, kan dog kun ske, hvis det  

 pågældende Schengenland ikke er tilsluttet EF-asylkonventionen  

 (Dublinkonventionen). Har landet tiltrådt Dublinkonventionen   hvilket  

 alle EU-lande har   finder reglerne om afvisning, overførsel og  

 tilbageførsel i udlændingelovens kapitel 5 a anvendelse.
Det bemærkes i den forbindelse, at Norge og Island,  

 der deltager i det praktiske Schengensamarbejde, ikke er tilsluttet  

 Dublinkonventionen.
Da Norge og Island betragtes som sikre tredjelande, jf.  

 nedenfor, er det således muligt efter forslaget at afvise  

 asylansøgere til Norge og Island efter udlændingelovens  

 § 48 a, jf. § 28, stk. 3, jf. § 28, stk. 1, nr. 1,  

 2, 6 og 7.
 Efter den gældende bestemmelse i  

 udlændingelovens § 48 a, stk. 1, kan en asylansøger  

 udvises af landet forud for asylsagens behandling, hvis asylansøgeren  

 opholder sig her i landet uden fornøden tilladelse, jf.  

 udlændingelovens § 25 b.
 Den foreslåede ændring af § 48 a,  

 stk. 1, indebærer, at asylansøgere også kan udvises  

 efter udlændingelovens § 25 forud for asylsagens behandling.
Efter den gældende bestemmelse i  

 udlændingelovens § 25, kan en udlænding udvises, når  

 dette findes påkrævet af hensyn til statens sikkerhed.
Med  

 lovforslagets § 1, nr. 6, foreslås udlændingelovens  

 § 25 ændret således, at en udlænding kan udvises, hvis  

 udlændingen må anses for en fare for statens sikkerhed eller for  

 en alvorlig trussel mod den offentlige orden, sikkerhed eller sundhed.
 Det vil fortsat kun være muligt at udsende afviste  

 eller udviste asylansøgere til såkaldt sikre tredjelande, dvs.  

 lande, hvor der ikke er risiko for forfølgelse af de grunde, der er  

 nævnt i flygtningekonventionen, eller hvor der ikke er beskyttelse mod  

 videresendelse til et sådant land, jf. udlændingelovens § 48  

 a, stk. 2, 2. pkt.
 For tiden anerkender Danmark følgende lande uden  

 for EU som sikre tredjelande: Norge, Island, Schweiz, Polen, USA samt Canada.  

 Endvidere anerkendes Ungarn for så vidt angår europæiske  

 asylansøgere, herunder asylansøgere fra det tidligere  

 Sovjetunionen og Tyrkiet.
Til nr. 21-23 Den foreslåede bestemmelse i § 49 b  

forpligter Udlændingestyrelsen til hvert halve år, eller  

 når der i øvrigt er konkret anledning hertil, at  

 undersøge, om der er grundlag for at træffe afgørelse  

 efter den foreslåede bestemmelse i § 32 b, jf. herved  

 lovforslagets § 1, nr. 11.
Udlændingestyrelsen forpligtes således til  

 mindst en gang hvert halve år at vurdere, om der er grundlag for at  

 ændre en afgørelse om, at en udlænding, der er meddelt  

 afslag på asyl, ikke kan udsendes, jf. udlændingelovens  

 § 31, såvel i sager, hvor en udlænding har søgt asyl  

 ved sin ankomst her til landet, jf. udlændingelovens § 32 a, som i  

 sager, hvor en udlænding er udvist ved dom og ikke meddeles  

 opholdstilladelse efter udlændingelovens § 7, jf.  

 udlændingelovens § 49 a.
Der henvises herved til lovforslagets  

 § 1, nr. 11.
 Den første halvårige periode regnes fra  

 tidspunktet for Flygtningenævnets afgørelse om, at  

 udlændingen ikke kan udsendes af landet, jf. udlændingelovens  

 § 31.
 Finder Udlændingestyrelsen, at der er grundlag for  

 at ændre en afgørelse om, at en udlænding, der er meddelt  

 afslag på asyl, ikke kan udsendes, jf. udlændingelovens  

 § 31, træffer Udlændingestyrelsen afgørelse herom  

 efter den foreslåede bestemmelse i § 32 b, jf.  

 udlændingelovens § 46, stk. 1.
 Forud for Udlændingestyrelsens afgørelse  

 gør Udlændingestyrelsen udlændingen bekendt med de  

 oplysninger, der efter Udlændingestyrelsens vurdering indebærer,  

 at der skal træffes afgørelse efter den foreslåede  

 bestemmelse i § 32 b, og giver udlændingen lejlighed til at udtale  

 sig herom, jf. forvaltningslovens § 19.
Udlændingestyrelsens afgørelse kan efter den  

 forslåede ændring af § 53 a, stk. 1, nr. 4,  

 påklages til Flygtningenævnet.
Efter den foreslåede  

 ændring i § 53 a, stk. 2,1. pkt., sker påklagen  

 til Flygtningenævnet automatisk og har opsættende virkning.
Til nr. 24 De foreslåede bestemmelser i § 58 g, nr.  

 1-3, svarer indholdsmæssigt til den gældende bestemmelse i  

 udlændingelovens § 58 g, hvorefter Rigspolitichefen indberetter en  

 udlænding, der ikke er statsborger i et Schengenland eller et land, der  

 er tilsluttet De Europæiske Fællesskaber, som uønsket til  

 Schengeninformationssystemet (SIS), hvis den pågældende er udvist  

 af landet i medfør af udlændingelovens §§ 22, 23, 24, nr.  

 1, eller 25. Tilsvarende gælder, hvis udlændingen er udvist af  

 landet i medfør af udlændingelovens § 24, nr. 2, og den  

 pågældende er idømt ubetinget straf af mindst 1 års  

 fængsel eller anden strafferetlig retsfølge, der indebærer  

 eller giver mulighed for frihedsberøvelse, for en  

 lovovertrædelse, der ville have medført en straf af denne  

 varighed.
 Det foreslås i § 58 g, nr. 4, at  

 Rigspolitichefen tillige skal indberette en udlænding, der ikke er  

 statsborger i et Schengenland eller et land, der er tilsluttet De  

 Europæiske Fællesskaber, som uønsket til SIS, hvis  

 udlændingen er meddelt afslag på opholdstilladelse efter de  

 foreslåede bestemmelser i § 10, stk. 1 eller 2, nr. 1 eller  

 2. Der henvises nærmere til bemærkningerne til lovforslagets  

 § 1, nr. 1.
 Det foreslås endvidere i § 58 g, nr. 5,  

 at der også skal ske indberetning til SIS, hvis en udlændings  

 opholdstilladelse inddrages i medfør af de foreslåede  

 bestemmelser i § 19, stk. 2, nr. 2 eller 3. Der henvises  

 nærmere til bemærkningerne til lovforslagets § 1, nr. 2.
Efter Schengenkonventionens artikel 96 optages oplysninger  

 om uønskede udlændinge i SIS på grundlag af nationale  

 indberetninger, som er en følge af afgørelser truffet af de  

 kompetente administrative eller retlige myndigheder under overholdelse af de  

 nationale retsplejeregler.
Disse afgørelser kan bl.a. bygge på,  

 at udlændingens tilstedeværelse i landet formodes at  

 udgøre en trussel mod den offentlige orden eller sikkerhed eller for  

 den nationale sikkerhed.
Det gælder i særdeleshed, når  

 udlændingen er idømt en frihedsstraf af en varighed på  

 mindst 1 år på grund af en strafbar handling, jf. artikel 96,  

 stk. 2, litra a, eller når der er begrundet mistanke om, at en  

 udlænding har begået alvorlige strafbare handlinger, herunder  

 handlinger som nævnt i Schengenkonventionens artikel 71  

 (narkotikakriminalitet), eller når der foreligger konkrete indicier,  

 der lader formode, at den pågældende har til hensigt at  

 begå sådanne handlinger på et Schengenlands område,  

 jf. artikel 96, stk. 2, litra b.
 Det er Ministeriet for Flygtninge, Indvandrere og  

 Integrations vurdering, at Schengenkonventionens artikel 96 giver mulighed  

 for, at udlændinge, der nægtes opholdstilladelse efter de  

 foreslåede bestemmelser i § 10, stk. 1 eller 2, nr. 1 eller  

 2, eller hvis opholdstilladelse inddrages efter de foreslåede  

 bestemmelser i § 19, stk. 2, nr. 2 eller 3, kan indberettes som  

 uønskede til SIS, idet de pågældende må antages at  

 være omfattet af artikel 96, stk. 2, litra a og b.
 Det bemærkes herved, at de foreslåede  

 bestemmelser i § 10, stk. 1, nr. 1 og 2, indebærer, at en  

 udlænding skal nægtes opholdstilladelse, hvis den  

 pågældende må anses for en fare for statens sikkerhed eller  

 for en alvorlig trussel mod den offentlige orden, sikkerhed eller  

 sundhed.
 Efter den foreslåede bestemmelse i § 10,  

 stk. 1, nr. 3, skal en udlænding endvidere nægtes  

 opholdstilladelse, hvis den pågældende i forbindelse med  

 behandlingen af en ansøgning om asyl anses for at være omfattet  

 af udelukkelsesgrundene i flygtningekonventionens artikel 1 F.  

 Udelukkelsesgrundene i flygtningekonventionens artikel 1 F vedrører  

 personer, der har begået forbrydelser mod freden, krigsforbrydelser,  

 alvorlige ikke-politiske forbrydelser m.v.
 Efter de foreslåede bestemmelser i § 10,  

 stk. 2, nr. 1 og 2, kan en udlænding endvidere nægtes  

 opholdstilladelse, hvis udlændingen uden for landet er dømt for  

 et forhold, som kunne medføre udvisning ved dom, såfremt  

 pådømmelsen var sket her i landet, eller hvis der er alvorlig  

 grund til at antage, at udlændingen uden for landet har begået en  

 lovovertrædelse, som kunne medføre udvisning ved dom.
 Efter de foreslåede bestemmelser i § 19,  

 stk. 2, nr. 2 og 3, kan en udlændings opholdstilladelse inddrages,  

 når der foreligger oplysninger om forhold, som efter reglerne i de  

 foreslåede bestemmelser i § 10, stk. 1, eller § 10,  

 stk. 2, nr. 1 eller 2, ville kunne udelukke udlændingen fra  

 opholdstilladelse.
 Der kan alene ske indberetning af udlændinge, der  

 ikke er statsborgere i et Schengenland eller et land, der er tilsluttet De  

 Europæiske Fællesskaber.
 Rigspolitichefens indberetning af en udlænding som  

 uønsket til SIS efter den foreslåede bestemmelse i § 58 g,  

 nr. 4, vil ske som en automatisk konsekvens af, at  

 udlændingemyndighederne har truffet endelig afgørelse om, at den  

 pågældende udlænding meddeles afslag på  

 opholdstilladelse efter de foreslåede bestemmelser i § 10,  

 stk. 1 eller 2, nr. 1 eller 2, eller om, at den pågældende  

 udlændings opholdstilladelse inddrages efter de foreslåede  

 bestemmelser i § 19, stk. 2, nr. 2 eller 3. Det forudsættes i  

 den forbindelse, at udlændingemyndighederne uden udlændingens  

 samtykke underretter Rigspolitichefen om sådanne afgørelser, jf.  

 forvaltningslovens § 28, stk. 2, nr. 4.
Rigspolitichefen har oplyst, at man i dag ikke foretager  

 indberetning af udviste udlændinge som uønskede til SIS, jf. den  

 gældende bestemmelse i udlændingelovens § 58 g,  

 førend den pågældende udlænding udrejser eller  

 udsendes af landet.
Rigspolitichefen har i den forbindelse oplyst, at de  

 udlændinge, der skal indberettes som uønskede til SIS efter den  

 gældende bestemmelse i udlændingelovens § 58 g, normalt er  

 strafafsonere eller varetægtsfængslet efter  

 udlændingelovens § 35 frem til tidspunktet for udrejsen eller  

 udsendelsen.
Det foreslås, at Rigspolitichefen fremover  

 indberetter udviste udlændinge som uønskede til SIS, jf. de  

 foreslåede bestemmelser i § 58 g, nr. 1-3, på tidspunktet  

 for de pågældendes løsladelse.
I de fleste tilfælde  

 vil det ikke indebære nogen ændring i forhold til den  

 gældende praksis, da de pågældende som ovenfor  

 anført normalt er strafafsonere eller varetægtsfængslet  

 efter udlændingelovens § 35 frem til tidspunktet for udrejsen  

 eller udsendelsen.
 I de situationer, hvor udlændingen løslades  

 på et tidligere tidspunkt, vil der imidlertid være risiko for, at  

 den pågældende forsvinder   enten ved at unddrage sig  

 myndighedskontakt her i landet eller ved at udrejse uden politiets vidende.  

 Det forhold, at den pågældende i en sådan situation er  

 indberettet som uønsket til SIS allerede på tidspunktet for  

 løsladelsen, vil betyde, at andre Schengenlande kan være  

 opmærksomme på den pågældende, hvis den  

 pågældende indrejser og opholder sig i et andet Schengenland.
 Det foreslås på samme baggrund, at  

 Rigspolitichefen indberetter udlændinge efter de foreslåede  

 bestemmelser i § 58 g, nr. 4 og 5, umiddelbart efter, at  

 Rigspolitichefen har modtaget underretning fra udlændingemyndighederne  

 om, at der er truffet endelig afgørelse om, at den  

 pågældende meddeles afslag på opholdstilladelse, eller om,  

 at den pågældendes opholdstilladelse inddrages.
Til nr. 25 Der er tale om en konsekvensændring som følge  

 af lovforslagets § 1, nr. 15.
Til § 2 Det foreslås i § 2, stk. 1, at  

 lovforslaget træder i kraft dagen efter bekendtgørelse i  

 Lovtidende.
 Det foreslås endvidere i § 2,  

 stk. 2, at de foreslåede ændringer i bestemmelserne  

 vedrørende adgangen til udvisning i udlændingelovens § 10,  

 stk. 3 og 4, § 22, nr. 4 og 6, § 25 og § 25 a,  

 stk. 1, 1. pkt., samt den dertil knyttede ændring i  

 udlændingelovens § 26, stk. 2, jf. lovforslagets § 1,  

 nr. 1 og 4-8, alene finder anvendelse, såfremt det forhold, der  

 begrunder udvisningen, er begået efter lovens ikrafttræden.  

 Såfremt det forhold, der begrunder udvisningen, er begået  

 før lovens ikrafttræden, finder de hidtil gældende regler  

 anvendelse.
 Det foreslås endelig, at de i øvrigt  

 foreslåede ændringer i udlændingelovens bestemmelser finder  

 anvendelse fra tidspunktet for lovens ikrafttræden, uanset om den  

 pågældende udlænding, som måtte omfattes af en af  

 bestemmelserne, er meddelt opholdstilladelse eller har indgivet  

 ansøgning om opholdstilladelse forud for lovforslagets  

 ikrafttræden.
Uanset at en sådan tilbagevirkende kraft normalt  

 må anses for at være betænkelig, finder Ministeriet for  

 Flygtninge, Indvandrere og Integration det nødvendigt af hensyn til  

 formålet med lovforslaget   nemlig som en del af regeringens  

 »anti-terrorpakke« at bekæmpe terrorisme og i den forbindelse at sikre  

 en fuld efterlevelse på udlændingelovens område af FN s  

 Sikkerhedsråds resolution nr. 1373 af 28. september 2001 om  

 bekæmpelse af terrorisme.
Der henvises herved til de almindelige  

 bemærkninger afsnit 1 og 2.
 Vedrørende adgangen til inddragelse af  

 opholdstilladelser forudsættes det, at Udlændingestyrelsen  

 undersøger, om der er grundlag for at inddrage allerede meddelte  

 opholdstilladelser, i det omfang, Udlændingestyrelsen bliver bekendt  

 med omstændigheder, der vil kunne medføre inddragelse efter de  

 foreslåede bestemmelser i § 19, stk. 2, jf. lovforslagets  

 § 1, nr. 2 og 3. Det forudsættes dog i den forbindelse, at hverken  

 Udlændingestyrelsen eller Politiets Efterretningstjeneste foretager en  

 generel gennemgang af alle eller større grupper af sager, hvori der  

 tidligere er meddelt opholdstilladelse.
For så vidt angår anvendelsen af de  

 foreslåede bestemmelser i §§ 32 b og 49 b, jf. lovforslagets  

 § 1, nr. 11 og 21, over for udlændinge, som på tidspunktet  

 for lovens ikrafttræden er meddelt afslag på opholdstilladelse,  

 men som opholder sig her i landet, fordi de ikke kan udsendes, jf.  

 udlændingelovens § 31, forudsættes det, at  

 Udlændingestyrelsen umiddelbart efter lovens ikrafttræden  

 undersøger, om der er opstået grundlag for at udsende de  

 pågældende og dermed grundlag for at træffe  

 afgørelse efter den foreslåede bestemmelse i § 32 b.
Dette  

 gælder alene med hensyn til udlændinge, som  

 Udlændingestyrelsen har kendskab til opholder sig her i landet.  

 Herefter undersøger Udlændingestyrelsen hvert halve år  

 regnet fra tidspunktet for afslutningen af Udlændingestyrelsens  

 første undersøgelse, om der er opstået grundlag for at  

 udsende de pågældende.
For så vidt angår den foreslåede  

 bestemmelse i § 40, stk. 1, 3. pkt., jf. lovforslagets § 1,  

 nr. 15, om vejledning af udlændinge om, at oplysninger, der afgives til  

 en udlændingesag, kan videregives efter reglerne i de foreslåede  

 bestemmelser i kapitel 7 a, skal sådan vejledning i sager om  

 ansøgning om opholdstilladelse og visum alene gives til  

 udlændinge, der indgiver ansøgning herom efter lovens  

 ikrafttræden.
Dette hindrer ikke, at de foreslåede bestemmelser i  

 kapitel 7 a, jf. lovforslagets § 1, nr. 18, kan anvendes over for  

 udlændinge, der allerede opholder sig her i landet.
 Endelig finder de foreslåede bestemmelser i  

 § 40 a, stk. 7 og 8, og § 40 b, stk. 7 og 8, om  

 søgning og videregivelse af fingeraftryk og personfotografier, jf.  

 lovforslagets § 1, nr. 16 og 17, tillige anvendelse på  

 fingeraftryk og personfotografier, der er optaget inden lovens  

 ikrafttræden.
Til § 3 Bestemmelsen vedrører lovens ikrafttræden for  

 Færøerne og Grønland.
Bilag 1 Lovforslaget sammenholdt med gældende lov Gældende formulering Lovforslaget § 1 I udlændingeloven, jf. lovbekendtgørelse nr. 711 af 1. august  

 2001, foretages følgende ændringer:
 1. § 10 affattes således:
§ 10. Uanset bestemmelserne i §§ 6-9 kan der kun,  

 når særlige grunde taler derfor, gives opholdstilladelse, »§ 10. En udlænding kan ikke gives opholdstilladelse  

 efter §§ 6-9, hvis 1)	hvis udlændingen er dømt for et forhold, som kunne  

 medføre udvisning efter §§ 22, 23 eller 24, såfremt  

 pådømmelsen var sket her i landet, 2)	hvis der i øvrigt foreligger omstændigheder, som kunne  

 medføre udvisning efter reglerne i kapitel 4, 3)	hvis udlændingen ikke er statsborger i et Schengenland eller  

 et land, der er tilsluttet De Europæiske Fællesskaber, og er  

 indberettet til Schengeninformationssystemet som uønsket i  

 medfør af Schengenkonventionen, eller 4)	hvis udlændingen på grund af smitsom sygdom eller  

 alvorligere sjælelig forstyrrelse må antages at frembyde fare  

 eller væsentlige ulemper for sine omgivelser.
1)	udlændingen må anses for en fare for statens  

 sikkerhed, 2)	udlændingen må anses for en alvorlig trussel mod den  

 offentlige orden, sikkerhed eller sundhed eller 3)	udlændingen anses for omfattet af artikel 1 F i  

 flygtningekonventionen af 28. juli 1951.
Stk. 2. En udlænding kan uden for de i stk. 1  

 nævnte tilfælde ikke, medmindre særlige grunde taler  

 derfor, gives opholdstilladelse efter §§ 6-9, hvis 1)	udlændingen uden for landet er dømt for et forhold, som  

 kunne medføre udvisning efter §§ 22, 23 eller 24, såfremt  

 pådømmelsen var sket her i landet, 2)	der er alvorlig grund til at antage, at udlændingen uden for  

 landet har begået en lovovertrædelse, som kunne medføre  

 udvisning efter §§ 22, 23 eller 24, 3)	der i øvrigt foreligger omstændigheder, som kunne  

 medføre udvisning efter reglerne i kapitel 4, 4)	udlændingen ikke er statsborger i et Schengenland eller et  

 land, der er tilsluttet De Europæiske Fællesskaber, og er  

 indberettet til Schengeninformationssystemet som uønsket i  

 medfør af Schengenkonventionen eller 5)	udlændingen på grund af smitsom sygdom eller alvorligere  

 sjælelig forstyrrelse må antages at ville frembyde fare eller  

 væsentlige ulemper for sine omgivelser.
Stk. 2. Til udlændinge, som har indrejseforbud, jf.  

 § 32, stk. 1, kan opholdstilladelse gives efter reglerne i  

 §§ 7 og 8, medmindre særlige grunde taler derimod.
Endvidere kan  

 opholdstilladelse undtagelsesvis gives efter §§ 6 og 9, når ganske  

 særlige grunde taler derfor, dog tidligst to år efter  

 udrejsen.
Stk. 3. En udlænding, som har indrejseforbud, jf.  

 § 32, stk. 1, i forbindelse med udvisning efter §§ 22-25, kan  

 ikke gives opholdstilladelse efter §§ 7 og 8, medmindre særlige  

 grunde taler derfor.
En udlænding, som har indrejseforbud, jf.  

 § 32, stk. 1, i forbindelse med udvisning efter §§ 25 a eller  

 25 b, kan gives opholdstilladelse efter §§ 7 og 8, medmindre  

 særlige grunde taler derimod.
Stk. 4. En udlænding, som har indrejseforbud, jf.  

 § 32, stk. 1, kan ikke gives opholdstilladelse efter §§ 6 og  

 9, medmindre ganske særlige grunde taler derfor, dog tidligst 2  

 år efter udrejsen.« § 19. - - - 2. § 19, stk. 2, affattes således:
 Stk. 2. En tidsbegrænset eller tidsubegrænset  

 opholdstilladelse kan altid inddrages, såfremt udlændingen har  

 opnået opholdstilladelsen ved svig.
 »Stk. 2. En tidsbegrænset eller tidsubegrænset  

 opholdstilladelse kan altid inddrages:
 1)	Når udlændingen har opnået opholdstilladelsen ved  

 svig.
 2)	Når der foreligger oplysninger om forhold, som efter reglerne  

 i § 10, stk. 1, ville udelukke udlændingen fra  

 opholdstilladelse.
3)	Når der foreligger oplysninger om forhold, som efter reglerne  

 i § 10, stk. 2, nr. 1 og 2, ville udelukke udlændingen fra  

 opholdstilladelse.« Stk. 3-4. - - - 3. I § 19, stk. 5, indsættes som 2.  

 pkt.:
 Stk. 5. Ved afgørelser om inddragelse af  

 opholdstilladelse finder bestemmelsen i § 26, stk. 1, tilsvarende  

 anvendelse.
»Ved afgørelser om inddragelse af opholdstilladelse efter  

 stk. 2, nr. 2, finder bestemmelsen i § 26, stk. 2, tilsvarende  

 anvendelse.« Stk. 6. - - - § 22. En udlænding, som har haft lovligt ophold her i  

 landet i mere end de sidste 7 år, og en udlænding med  

 opholdstilladelse efter §§ 7 eller 8 kan udvises, hvis 1)-3) - - - 4)	udlændingen efter lov om euforiserende stoffer eller  

 straffelovens § 191 eller 191 a idømmes ubetinget frihedsstraf  

 eller anden strafferetlig retsfølge, der indebærer eller giver  

 mulighed for frihedsberøvelse, for en lovovertrædelse, der ville  

 have medført en straf af denne karakter, 4. I § 22, nr. 4, ændres »§ 191 a« til:  

 »§ 290, når udbyttet er opnået ved overtrædelse af lov  

 om euforiserende stoffer eller straffelovens § 191,«.
5)	- - - 5. § 22, nr. 6, affattes således:
 6)	udlændingen efter straffelovens § 119, stk. 1 og  

 2, § 180, § 181, § 183 a, § 210, stk. 1 og 3,  

 jf. stk. 1, § 216, § 222, § 224, jf. §§ 216 og 222,  

 og § 225, jf. §§ 216 og 222, samt § 237, § 245,  

 § 246, § 252, stk. 2, § 261, stk. 2, § 276, jf.  

 § 286, §§ 278-284, jf. § 286, og § 288 idømmes  

 ubetinget frihedsstraf eller anden strafferetlig retsfølge, der  

 indebærer eller giver mulighed for frihedsberøvelse, for en  

 lovovertrædelse, der ville have medført en straf af denne  

 karakter.
»6)	udlændingen efter bestemmelser i straffelovens kapitel 12 og  

 13, eller efter straffelovens § 119, stk. 1 og 2,
§ 180, § 181, § 183, stk. 1 og 2, § 183 a,  

 § 186, stk. 1, § 187, stk. 1, § 192 a, § 210,  

 stk. 1 og 3, jf. stk. 1, § 216, § 222, §§ 224 og  

 225, jf. §§ 216 og 222, § 237, § 245, § 246, § 252,  

 stk. 2, § 261, stk. 2, § 276, jf. § 286,  

 §§ 278-283, jf. § 286, § 288 eller § 290, stk. 2,  

 idømmes ubetinget frihedsstraf eller anden strafferetlig  

 retsfølge, der indebærer eller giver mulighed for  

 frihedsberøvelse, for en lovovertrædelse, der ville have  

 medført en straf af denne karakter.« 6. § 25 affattes således:
 § 25. En udlænding kan udvises, når dette findes  

 påkrævet af hensyn til statens sikkerhed.
»§ 25. En udlænding kan udvises, hvis 1)	udlændingen må anses for en fare for statens sikkerhed  

 eller 2)	udlændingen må anses for en alvorlig trussel mod den  

 offentlige orden, sikkerhed eller sundhed.« § 25 a.
En udlænding, som ikke har haft lovligt ophold  

 her i landet i længere tid end de sidste 6 måneder, kan endvidere  

 udvises, hvis 1)	udlændingen uden for de i §§ 22-24 nævnte  

 tilfælde er dømt for overtrædelse af § 42 a,  

 stk. 7, 2. pkt., jf. § 60, stk. 1, straffelovens §§ 119,  

 244, 266 eller 276-284, toldlovens § 73, stk. 2, jf. stk. 1,  

 nr. 1, eller lov om våben og eksplosivstoffer eller udlændingen  

 over for politiet har erkendt overtrædelsen eller er pågrebet  

 under eller i umiddelbar tilknytning til udøvelsen af det strafbare  

 forhold, 7. I § 25 a, stk. 1, nr. 1, ændres »266 eller  

 276-284« til: »266, 276-283 eller 290«.
2)	- - - Stk. 2. - - - § 26. - - - Stk. 2. En udlænding kan udvises efter § 22, nr.  

 4-6, medmindre de i stk. 1 nævnte forhold taler afgørende  

 derimod.
 8. I § 26, stk. 2, ændres »§ 22, nr.  

 4-6« til: »§ 22, nr. 4-6, og § 25«.
 9. § 31 affattes således:
 § 31. En udlænding må ikke udsendes til et land,  

 hvor den pågældende risikerer forfølgelse af de i  

 flygtningekonventionen af 28. juli 1951, artikel 1 A, nævnte grunde,  

 eller hvor udlændingen ikke er beskyttet mod videresendelse til et  

 sådant land.
 »§ 31. En udlænding må ikke udsendes til et land,  

 hvor den pågældende risikerer dødsstraf eller at blive  

 underkastet tortur eller umenneskelig eller nedværdigende behandling  

 eller straf, eller hvor udlændingen ikke er beskyttet mod  

 videresendelse til et sådant land.
Stk. 2. Bestemmelsen i stk. 1 finder tilsvarende  

 anvendelse, såfremt de i § 7, stk. 2, nævnte forhold  

 foreligger.
Dette gælder dog ikke, hvis der er bestemte grunde til at  

 antage, at udlændingen frembyder fare for landets sikkerhed, eller hvis  

 udlændingen efter endelig dom for en særlig farlig forbrydelse  

 må antages at frembyde nærliggende fare for andres liv, legeme,  

 helbred eller frihed.
Stk. 2. En udlænding, der er omfattet af § 7,  

 stk. 1, må ikke udsendes til et land, hvor den  

 pågældende risikerer forfølgelse af de i  

 flygtningekonventionen af 28. juli 1951, artikel 1 A, nævnte grunde,  

 eller hvor udlændingen ikke er beskyttet mod videresendelse til et  

 sådant land.
Dette gælder ikke, hvis udlændingen med  

 rimelig grund må anses for en fare for statens sikkerhed, eller hvis  

 udlændingen efter endelig dom for en særlig farlig forbrydelse  

 må betragtes som en fare for samfundet, jf. dog stk. 1.« § 32. - - - Stk. 1-5. .- - - Stk. 6. Et indrejseforbud bortfalder, såfremt den  

 pågældende under de i § 10, stk. 2, nævnte  

 betingelser meddeles opholdstilladelse efter §§ 6-9.
 10. I § 32, stk. 6, ændres »§ 10,  

 stk. 2« til: »§ 10, stk. 3 og 4«.
Stk. 7. - - - 11. Efter § 32 a indsættes:
»§ 32 b.
En afgørelse om, at en  

 udlænding, der er meddelt afslag på en ansøgning om  

 opholdstilladelse efter §§ 7 eller 8, ikke kan udsendes af landet, jf.  

 § 31, skal ændres, hvis det grundlag, som er angivet i  

 afgørelsen, ikke længere er til stede.« § 33. - - - Stk. 2-8. - - - Stk. 9. Ansøgning om opholdstilladelse efter § 9,  

 jf. § 10, stk. 2, fra en udlænding med indrejseforbud, har  

 ikke opsættende virkning, medmindre den myndighed, der behandler  

 ansøgningen, træffer beslutning herom.
 12. I § 33, stk. 9, ændres »§ 10,  

 stk. 2« til: »§ 10, stk. 4«.
Stk. 10.-11. - - - § 34. - - - 13. I § 34 indsættes som stk. 3:
Stk. 2. - - - »Stk. 3. Politiet kan bestemme, at en udlænding,  

 der er meddelt afslag på en ansøgning om opholdstilladelse efter  

 §§ 7 eller 8, men som ikke kan udsendes af landet, jf. § 31, skal  

 give møde hos politiet på nærmere angivne tidspunkter med  

 henblik på løbende at sikre, at politiet har kendskab til  

 udlændingens opholdssted.« § 36. - - - 14. I § 36 indsættes som stk. 5:
Stk. 2-4. - - - »Stk. 5. En udlænding, der ikke efterkommer politiets  

 bestemmelse efter § 34, stk. 3, kan frihedsberøves,  

 såfremt det er nødvendigt for at afgøre, om der er  

 opstået mulighed for udsendelse, jf. § 32 b.« § 40. En udlænding skal meddele de oplysninger, som er  

 nødvendige til bedømmelse af, om en tilladelse i henhold til  

 denne lov kan gives, inddrages eller bortfalde, eller om  

 udlændingen lovligt opholder sig her i landet.
Udlændingen skal  

 efter tilsigelse give personligt møde og på begæring  

 stille sit pas eller sin rejselegitimation til rådighed ved  

 behandlingen af ansøgninger i henhold til loven.
Andre personer, som  

 skønnes at kunne bidrage med oplysninger til brug for sagens  

 behandling, kan pålægges at meddele de i 1. pkt. nævnte  

 oplysninger.
 15. I § 40, stk. 1, indsættes efter 2.  

 pkt.:
»Udlændingen skal oplyses om, at de i 1. og 2. pkt.  

 nævnte oplysninger kan videregives til efterretningstjenesterne og  

 anklagemyndigheden efter reglerne i kapitel 7 a, og at oplysningerne vil  

 kunne danne grundlag for anklagemyndighedens beslutning om, hvorvidt tiltale  

 skal rejses for forbrydelser begået i eller uden for Danmark.« Stk. 2-8. - - - § 40 a. - - - 16. § 40 a, stk. 7-9, ophæves og i stedet  

 indsættes:
Stk. 2-6. - - - Stk. 7. Søgning og videregivelse af oplysninger fra  

 registret til politiet til brug for efterforskningen af et strafbart forhold  

 kan foretages, hvis 1)	efterforskningen vedrører en lovovertrædelse, der efter  

 loven kan medføre fængsel i 1 år og 6 måneder eller  

 derover, og »Stk. 7. Fingeraftryk, der er optaget efter retsplejelovens  

 bestemmelser herom eller sikret som bevis i en straffesag, kan til brug for  

 efterforskningen af et strafbart forhold manuelt eller elektronisk  

 sammenholdes med fingeraftryk, der er registreret i det i stk. 3  

 nævnte edb-register.
 2)	søgningen må antages at være af afgørende  

 betydning for efterforskningen.
 Stk. 8. Søgning og videregivelse af oplysninger fra  

 registret til politiet til brug for en international efterlysning kan  

 foretages under de i stk. 7 nævnte betingelser.
Stk. 8. Fingeraftryk, der modtages som led i en international  

 efterlysning, kan manuelt eller elektronisk sammenholdes med fingeraftryk,  

 der er registreret i det i stk. 3 nævnte edb-register.
Oplysninger  

 fra edb-registret kan til brug for besvarelse af en international  

 efterlysning videregives til den internationale politisamarbejdsorganisation  

 eller den udenlandske myndighed, der har udsendt efterlysningen.« Stk. 9. Afgørelse om søgning og videregivelse af  

 oplysninger efter stk. 7 og 8 træffes af retten ved kendelse.
I  

 kendelsen anføres de konkrete omstændigheder i sagen,  

 hvorpå det støttes, at betingelserne for søgning er  

 opfyldt.
Kendelsen kan til enhver tid omgøres.
Kendelsen kan  

 kæres efter reglerne i retsplejelovens kapitel 85. Retsplejelovens  

 kapitel 62 og 63 finder tilsvarende anvendelse.
Stk. 10. - - - § 40 b. - - - Stk. 10 bliver herefter stk. 9.
Stk. 2-6. - - - 17. § 40 b, stk. 7, ophæves og i stedet  

 indsættes:
 »Stk. 7. Personfotografi, der er optaget efter retsplejelovens  

 bestemmelser herom, kan til brug for efterforskningen af et strafbart forhold  

 manuelt eller elektronisk sammenholdes med personfotografi, der er  

 registreret i det i stk. 3 nævnte edb-register.
 Stk. 7. Søgning og videregivelse af oplysninger fra  

 registret til politiet til brug for efterforskningen af et strafbart forhold  

 eller til brug for en international efterlysning kan foretages under de i  

 § 40 a, stk. 7, anførte betingelser. § 40 a,  

 stk. 9, finder tilsvarende anvendelse.
Stk. 8. - - - Stk. 8. Personfotografi, der modtages som led i en  

 international efterlysning, kan manuelt eller elektronisk sammenholdes med  

 personfotografi, der er registreret i det i stk. 3 nævnte  

 edb-register.
Oplysninger fra edb-registret kan til brug for besvarelse af en  

 international efterlysning videregives til den internationale  

 politisamarbejdsorganisation eller den udenlandske myndighed, der har udsendt  

 efterlysningen.« Stk. 8 bliver herefter stk. 9.
 18. Efter § 45 indsættes som nyt kapitel:
»Kapitel 7 a Udveksling af oplysninger mellem  

 udlændingemyndighederne og efterretningstjenesterne og  

 anklagemyndigheden m.v.
§ 45 a.
Udlændingestyrelsen, Ministeriet for Flygtninge,  

 Indvandrere og Integration, Flygtningenævnet og statsamterne, jf.  

 § 46 c, kan uden udlændingens samtykke videregive oplysninger fra  

 en sag efter denne lov til efterretningstjenesterne i det omfang,  

 videregivelsen kan have betydning for efterretningstjenesternes varetagelse  

 af sikkerhedsmæssige opgaver.
 Stk. 2. Efterretningstjenesterne kan uden udlændingens  

 samtykke videregive oplysninger om en udlænding til  

 Udlændingestyrelsen, Ministeriet for Flygtninge, Indvandrere og  

 Integration, Flygtningenævnet og statsamterne, jf. § 46 c, i det  

 omfang, videregivelsen kan have betydning for disse myndigheders behandling  

 af en sag efter denne lov.
 Stk. 3. Efterretningstjenesterne kan uden udlændingens  

 samtykke indbyrdes udveksle oplysninger som nævnt i stk. 1 og  

 2.
§ 45 b.
Til brug for behandlingen af en sag efter denne lov  

 vurderer ministeren for flygtninge, indvandrere og integration på  

 baggrund af en indstilling fra justitsministeren, om udlændingen  

 må anses for en fare for statens sikkerhed.
Denne vurdering  

 lægges til grund ved afgørelsen af sagen.
Stk. 2. Ministeren for flygtninge, indvandrere og integration  

 kan på baggrund af en indstilling fra justitsministeren bestemme, at de  

 oplysninger, der har ført til vurderingen efter stk. 1, af  

 sikkerhedsmæssige grunde ikke kan videregives til den udlænding,  

 vurderingen angår.
Ministeren for flygtninge, indvandrere og  

 integration kan endvidere på baggrund af en indstilling fra  

 justitsministeren bestemme, at oplysninger som nævnt i 1. pkt. af  

 sikkerhedsmæssige grunde ikke kan videregives til den  

 udlændingemyndighed, der skal træffe afgørelse i  

 sagen.
§ 45 c.
Udlændingestyrelsen, Ministeriet for Flygtninge,  

 Indvandrere og Integration, Flygtningenævnet og statsamterne, jf.  

 § 46 c, kan uden udlændingens samtykke videregive oplysninger fra  

 en sag efter denne lov til anklagemyndigheden med henblik på  

 anklagemyndighedens beslutning om, hvorvidt tiltale skal rejses for  

 forbrydelser begået i eller uden for Danmark.« § 48. Afgørelse om afvisning ved indrejsen, jf.  

 § 28, stk. 1-4, kan træffes af vedkommende politimester eller  

 politidirektøren.
Afgørelser efter § 30, § 33,  

 stk. 8, § 34, § 36, § 37 c, stk. 5, § 37 d,  

 stk. 1 og 3, § 37 e, stk. 1 og 4, § 40, stk. 6 og 7,  

 § 40 a, stk. 1 og 2, § 40 a, stk. 3, 1. pkt., § 40  

 a, stk. 4-6 og 10, § 40 b, stk. 1 og 2, § 40 b,  

 stk. 3, 1. pkt., § 40 b, stk. 4-6 og 8, og § 43,  

 stk. 2 og 3, kan træffes af Rigspolitichefen, vedkommende  

 politimester eller politidirektøren.
Afgørelser om ydelse af  

 hjælp efter § 43 a kan træffes af Rigspolitichefen.
De i  

 1.-3. pkt. nævnte afgørelser kan påklages til  

 indenrigsministeren.
Klagen har ikke opsættende virkning.
Politiets  

 afgørelse om iværksættelse af foranstaltninger efter  

 § 36 og §§ 37 c-37 e kan dog kun påklages til  

 indenrigsministeren, såfremt afgørelsen ikke kan indbringes for  

 domstolene efter § 37 eller §§ 37 c-37 e.
Politiets  

 afgørelser efter § 33, stk. 8, kan ikke indbringes for  

 indenrigsministeren.
 19. I § 48, 2. pkt., ændres »§ 40 a,  

 stk. 1 og 2, § 40 a, stk. 3, 1. pkt., § 40 a,  

 stk. 4-6 og 10, § 40 b, stk. 1 og 2, § 40 b, stk. 3,  

 1. pkt., § 40 b, stk. 4-6 og 8« til: »§ 40 a, stk. 1 og  

 2, § 40 a, stk. 3, 1. pkt., § 40 a, stk. 4-9, § 40  

 b, stk. 1 og 2, § 40 b, stk. 3, 1. pkt., § 40 b,  

 stk. 4-9«.
§ 48 a.
Påberåber en udlænding sig at  

 være omfattet af § 7, træffer Udlændingestyrelsen  

 snarest muligt afgørelse om afvisning, overførsel eller  

 tilbageførsel efter reglerne i kapitel 5 a eller om afvisning efter  

 reglerne i kapitel 5 eller udvisning efter § 25 b og i givet fald  

 udsendelse.
 20. I § 48 a, stk. 1, ændres »afvisning  

 efter reglerne i kapitel 5 eller udvisning efter § 25 b« til: »afvisning  

 efter § 28, stk. 1, nr. 1, 2, 6 eller 7, eller § 28,  

 stk. 2, 3 eller 5, jf. stk. 1, nr. 1, 2, 6 eller 7, eller udvisning  

 efter § 25 eller § 25 b«.
Stk. 2. - - - 21. Efter § 49 a indsættes:
»§ 49 b.
Udlændingestyrelsen undersøger hvert  

 halve år, eller når der i øvrigt er anledning hertil, om  

 der er grundlag for at træffe afgørelse efter § 32 b.« § 53 a.
For Flygtningenævnet kan indbringes klager over  

 afgørelser, som Udlændingestyrelsen har truffet om  

 følgende spørgsmål, jf. dog stk. 3:
1)-3) - - - 4)	Udsendelse efter § 49 a.
 22. I § 53 a, stk. 1, nr. 4, indsættes efter  

 »efter«: »§ 32 b og«.
Stk. 2. Afslår Udlændingestyrelsen at give  

 opholdstilladelse efter § 7 til en udlænding, der opholder sig her  

 i landet, eller træffer Udlændingestyrelsen efter § 49 a  

 afgørelse om, at en udsendelse ikke vil være i strid med  

 § 31, anses afgørelsen for påklaget til  

 Flygtningenævnet.
Påklage af en afgørelse som nævnt  

 i stk. 1 har opsættende virkning.
 23. I § 53 a, stk. 2, 1. pkt., indsættes  

 efter »træffer Udlændingestyrelsen efter«: »§ 32 b  

 eller«.
Stk. 3.-5. - - - 24. § 58 g affattes således:
§ 58 g.
Rigspolitichefen indberetter en udlænding, der  

 ikke er statsborger i et Schengenland eller et land, der er tilsluttet De  

 Europæiske Fællesskaber, som uønsket til  

 Schengeninformationssystemet, hvis den pågældende er udvist af  

 landet i medfør af §§ 22, 23, 24, nr. 1, eller 25. 1. pkt. finder  

 tilsvarende anvendelse på en udlænding, der er udvist af landet i  

 medfør af § 24, nr. 2, såfremt den pågældende  

 er idømt ubetinget straf af mindst 1 års fængsel eller  

 anden strafferetlig retsfølge, der indebærer eller giver  

 mulighed for frihedsberøvelse, for en lovovertrædelse, der ville  

 have medført en straf af denne varighed.
»§ 58 g.
Rigspolitichefen indberetter en udlænding, der  

 ikke er statsborger i et Schengenland eller et land, der er tilsluttet De  

 Europæiske Fællesskaber, som uønsket til  

 Schengeninformationssystemet, hvis 1)	udlændingen er udvist af landet i medfør af § 22,  

 § 23 eller § 24, nr. 1, 2)	udlændingen er udvist af landet i medfør af § 24,  

 nr. 2, og den pågældende er idømt ubetinget straf af  

 mindst 1 års fængsel eller anden strafferetlig retsfølge,  

 der indebærer eller giver mulighed for frihedsberøvelse, for en  

 lovovertrædelse, der ville have medført en straf af denne  

 varighed, 3)	udlændingen er udvist af landet i medfør af  

 § 25, 4)	udlændingen er meddelt afslag på opholdstilladelse efter  

 § 10, stk. 1 eller 2, nr. 1 eller 2, eller 5)	udlændingens opholdstilladelse er inddraget i medfør af  

 § 19, stk. 2, nr. 2 eller 3.« § 60. Overtrædelse af § 16, stk. 2, de i  

 medfør af § 34 eller § 42 a, stk. 7, 1. pkt., givne  

 pålæg, § 39, stk. 1 og 3, § 40, stk. 1-3, og  

 § 42 a, stk. 7, 2. pkt., eller tilsidesættelse af de  

 betingelser, der er knyttet til en tilladelse efter loven, straffes med  

 bøde eller under skærpende omstændigheder med  

 fængsel indtil 4 måneder.
 25. I § 60, stk. 1, ændres »§ 40,  

 stk. 1-3« til: § 40, stk. 1, 1. og 2. pkt., § 40,  

 stk. 2 og 3«.
Stk. 2. - - - Bilag 2 Spalte- og sidehenvisninger til Folketingstidende  

 vedrørende behandlingen i Folketinget af den oprindelige  

 udlændingelov og senere relevante ændringslove Lov nr. 226 af 8. juni 1983 (Udlændingeloven) (Lovforslag nr.
L  

 105 af 20. januar 1983) Skriftlig fremsættelse den 20. januar 1983:
Folketingstidende 1982/83 FF sp. 4502 Lovforslaget som fremsat:
Folketingstidende 1982/83 Tillæg A sp. 2027 1. behandling den 2. februar 1983:
Folketingstidende 1982/83 FF sp. 5316 Betænkning afgivet den 27. maj 1983:
Folketingstidende 1982/83 Tillæg B sp. 1935 1. del af 2. behandling den 30. maj 1983:
Folketingstidende 1982/83 FF sp. 12152 Tilføjelse til betænkning den 31. maj 1983:
Folketingstidende 1982/83 Tillæg B sp. 2775 2. del af 2. behandling den 2. juni 1983:
Folketingstidende 1982/83 FF sp. 12587 Tillægsbetænkning afgivet den 2. juni 1983:
Folketingstidende 1982/83 Tillæg B sp. 2845 3. behandling den 3. juni 1983:
Folketingstidende 1982/83 FF sp. 12847 Lovforslaget som vedtaget:
Folketingstidende 1982/83 Tillæg C sp. 609 Lov nr. 387 af 6. juni 1991 om ændring af udlændingeloven  

 m.v. (EF-asylkonventionen) (Lovforslag nr.
L 171 af 24. april 1991) Skriftlig fremsættelse den 24. april 1991:
Folketingstidende 1990/91 Tillæg A s. 5012 Lovforslaget som fremsat:
Folketingstidende 1990/91 Tillæg A s. 5693 1. behandling den 3. maj 1991:
Folketingstidende 1990/91 FF s. 5453 Betænkning afgivet den 23. maj 1991:
Folketingstidende 1990/91 Tillæg B s. 1239 2. behandling den 28. maj 1991:
Folketingstidende 1990/91 FF s. 6857 3. behandling den 31. maj 1991:
Folketingstidende 1990/91 FF s. 7468 Lovforslaget som vedtaget:
Folketingstidende 1990/91 Tillæg C s. 965 Lov nr. 382 af 14. juni 1995 om ændring af udlændingeloven  

 (Effektivisering af asylsagsbehandlingen i Flygtningenævnet,  

 rådgivning af asylansøgere, overførsel af opgaven med at  

 afhøre asylansøgere fra politiet til Direktoratet for  

 Udlændinge, optagelse af fingeraftryk af asylansøgere m.v.)  

 (Lovforslag nr.
L 194 af 4. april 1995) Skriftlig fremsættelse den 4. april 1995:
Folketingstidende 1994/95 FF s. 4516 Lovforslaget som fremsat:
Folketingstidende 1994/95 Tillæg A s. 2599 1. behandling den 18. april 1995:
Folketingstidende 1994/95 FF s. 4731 Betænkning afgivet den 23. maj 1995:
Folketingstidende 1994/95 Tillæg B s. 728 2. behandling den 31. maj 1995:
Folketingstidende 1994/95 FF s. 6347 Tillægsbetænkning afgivet den 31. maj 1995:
Folketingstidende 1994/95 Tillæg B s. 991 3. behandling den 2. juni 1995:
Folketingstidende 1994/95 FF s. 6627 Lovforslaget som vedtaget:
Folketingstidende 1994/95 Tillæg C s. 608 Lov nr. 1052 af 11. december 1996 om ændring af  

 udlændingeloven (Udvisning på grund af narkotikakriminalitet)  

 (Lovforslag nr.
L 24 af 3. oktober 1996) Skriftlig fremsættelse den 3. oktober 1996:
Folketingstidende 1996/97 Tillæg A s. 1019 Lovforslaget som fremsat:
Folketingstidende 1996/97 Tillæg A s. 1015 1. behandling den 4. oktober 1996:
Folketingstidende 1996/97 FF s. 189 Betænkning afgivet den 21. november 1996:
Folketingstidende 1996/97 Tillæg B s. 80 2. behandling den 26. november 1996:
Folketingstidende 1996/97 FF s. 1674 3. behandling den 5. december 1996:
Folketingstidende 1996/97 FF s. 2103 Lovforslaget som vedtaget:
Folketingstidende 1996/97 Tillæg C s. 52 Lov nr. 407 af 10. juni 1997 om ændring af udlændingeloven  

 (Optagelse af fingeraftryk og personfotografi, foranstaltninger over for  

 udlændinge, der ikke medvirker til udsendelse m.v., og foranstaltninger  

 overfor den, der medvirker til, at en udlænding opnår  

 opholdstilladelse ved svig, m.v.) (Lovforslag nr.
L 190 af 12. marts  

 1997) Skriftlig fremsættelse den 12. marts 1997:
Folketingstidende 1996/97 Tillæg A s. 3996 Lovforslaget som fremsat:
Folketingstidende 1996/97 Tillæg A s. 3976 1. behandling den 2. april 1997:
Folketingstidende 1996/97 FF s. 5210 Betænkning afgivet den 26. maj 1997:
Folketingstidende 1996/97 Tillæg B s. 1301 2. behandling den 28. maj 1997:
Folketingstidende 1996/97 FF s. 8022 3. behandling den 30. maj 1997:
Folketingstidende 1996/97 FF s. 8288 Lovforslaget som vedtaget:
Folketingstidende 1996/97 Tillæg C s. 636 Lov nr. 410 af 10. juni 1997 om ændring af udlændingeloven  

 (Schengenkonventionen m.v.) (Lovforslag nr.
L 222 af 10. april 1997) Skriftlig fremsættelse den 10. april 1997:
Folketingstidende 1996/97 Tillæg A s. 4804 Lovforslaget som fremsat:
Folketingstidende 1996/97 Tillæg A s. 4757 1. behandling den 17. april 1997:
Folketingstidende 1996/97 FF s. 5812 Betænkning afgivet den 20. maj 1997:
Folketingstidende 1996/97 Tillæg B s. 1061 2. behandling den 22. maj 1997:
Folketingstidende 1996/97 FF s. 7580 Tillægsbetænkning afgivet den 28. maj 1997:
Folketingstidende 1996/97 Tillæg B s. 1414 3. behandling den 30. maj 1997:
Folketingstidende 1996/97 FF s. 8288 Lovforslaget som vedtaget:
Folketingstidende 1996/97 Tillæg C s. 809 Lov nr. 473 af 1. juli 1998 om ændring af udlændingeloven  

 og straffeloven (Tidsubegrænset opholdstilladelse, asyl,  

 familiesammenføring og udvisning m.v.) (Lovforslag nr.
L 59 af 16.  

 april 1998) Skriftlig fremsættelse den 16. april 1998:
Folketingstidende 1997/98 Tillæg A s. 1648 Lovforslaget som fremsat:
Folketingstidende 1997/98 Tillæg A s. 1554 1. behandling den 30. april 1998:
Folketingstidende 1997/98 FF s. 977 Betænkning afgivet den 23. juni 1998:
Folketingstidende 1997/98 Tillæg B s. 610 2. behandling den 25. juni 1998:
Folketingstidende 1997/98 FF s. 2420 Tillægsbetænkning afgivet den 25. juni 1998:
Folketingstidende 1997/98 Tillæg B s. 728 3. behandling den 26. juni 1998:
Folketingstidende 1997/98 FF s. 2566 Lovforslaget som vedtaget:
Folketingstidende 1997/98 Tillæg C s. 503 Lov nr. 140 af 17. marts 1999 om ændring af udlændingeloven  

 og lov om midlertidig opholdstilladelse til visse personer fra det tidligere  

 Jugoslavien m.v. (Ophævelse af revisionsbestemmelse, registrering af  

 personfotografi m.v.) (Lovforslag nr.
L 71 af 29. oktober 1998) Skriftlig fremsættelse den 29. oktober 1998:
Folketingstidende 1998/99 Tillæg A s. 1864 Lovforslaget som fremsat:
Folketingstidende 1998/99 Tillæg A s. 1832 1. behandling den 12. november 1998:
Folketingstidende 1998/99 FF s. 1040 Betænkning afgivet den 23. februar 1999:
Folketingstidende 1998/99 Tillæg B s. 374 2. behandling den 2. marts 1999:
Folketingstidende 1998/99 FF s. 4251 3. behandling den 4. marts 1999:
Folketingstidende 1998/99 FF s. 4363 Lovforslaget som vedtaget:
Folketingstidende 1998/99 Tillæg C s. 333 Bilag 3 Resolution 1373 (2001)  

 Tiltrådt af Sikkerhedsrådet på dets 4358. møde den  

 28. september 2001 Sikkerhedsrådet, som genbekræfter sin resolution nr. 1269 (1999) af  

 19. oktober 1999 og nr. 1368 (2001) af 12. september 2001, ligeledes genbekræfter sin utvetydige  

 fordømmelse af de terrorangreb, der fandt sted den 11. september 2001  

 mod New York, Washington, D.C., og Pennsylvania, og udtrykker sin faste  

 beslutning om at hindre alle sådanne handlinger, yderligere genbekræfter, at sådanne  

 handlinger udgør en trussel mod den internationale fred og sikkerhed  

 ligesom enhver anden international terrorhandling, genbekræfter den medfødte ret til  

 individuelt eller kollektivt selvforsvar, som det anerkendes af FN-pagten som  

 gentaget i resolution nr. 1368 (2001), genbekræfter behovet for i overensstemmelse  

 med FN-pagten og med alle midler at bekæmpe den trussel mod den  

 internationale fred og sikkerhed, som terrorhandlinger udgør, er dybt bekymret over stigningen i terrorhandlinger  

 i forskellige regioner i verden motiveret af intolerance eller  

 ekstremisme, opfordrer staterne til uopsætteligt at  

 arbejde sammen om at forebygge og forhindre terrorhandlinger, herunder ved  

 forøget samarbejde og fuld gennemførelse af de relevante  

 internationale konventioner vedrørende terrorisme, anerkender staternes behov for at supplere det  

 internationale samarbejde ved at træffe yderligere foranstaltninger til  

 i deres territorier og ved alle lovlige midler at forebygge og forhindre  

 finansiering og forberedelse af terrorhandlinger, genbekræfter det princip, som  

 Generalforsamlingen fastslog i sin erklæring fra oktober 1970  

 (resolution nr. 2625 (XXV)), og som Sikkerhedsrådet gentog i sin  

 resolution nr. 1189 (1998) af 13. august 1998, nemlig at enhver stat har  

 pligt til at undlade at organisere, anspore, bistå eller deltage i  

 terrorhandlinger i en anden stat samt pligt til at protestere mod  

 organiserede aktiviteter på dens område, der er rettet mod  

 udførelse af sådanne handlinger, handler i overensstemmelse med FN-pagtens kapitel  

 VII, 1. beslutter, at alle stater skal:
a)	forebygge og forhindre finansiering af terrorhandlinger, b)	kriminalisere forsætlig, direkte eller indirekte,  

 tilvejebringelse eller indsamling af midler foretaget på enhver  

 måde af egne statsborgere eller på statens område i den  

 hensigt, at midlerne skal anvendes, eller med viden om, at de vil blive  

 anvendt, til at udføre terrorhandlinger, c)	uden forsinkelse indefryse penge og andre finansielle midler eller  

 økonomiske ressourcer tilhørende personer, der begår  

 terrorhandlinger eller forsøg derpå eller deltager i eller  

 fremmer udførelse af terrorhandlinger; tilhørende foretagender,  

 der ejes eller kontrolleres direkte eller indirekte af sådanne  

 personer; og tilhørende personer og foretagender, der handler på  

 vegne af eller efter ordre fra sådanne personer og foretagender,  

 herunder midler, der hidrører fra eller er frembragt af formuegoder  

 ejet eller kontrolleret direkte eller indirekte af sådanne personer og  

 af tilknyttede personer og foretagender, d)	forbyde deres egne statsborgere og personer eller foretagender  

 på deres territorium direkte eller indirekte at stille penge,  

 finansielle midler, økonomiske ressourcer og finansielle eller andre  

 lignende ydelser til rådighed for personer, der begår  

 terrorhandlinger eller forsøg derpå eller fremmer eller deltager  

 i udførelse af terrorhandlinger, for foretagender ejet eller  

 kontrolleret direkte eller indirekte af sådanne personer eller for  

 personer og foretagender, der handler på vegne af eller efter ordre fra  

 sådanne personer; 2. beslutter ligeledes, at alle stater  

 skal:
a)	undlade at yde nogen form for aktiv eller passiv støtte til  

 foretagender eller personer, der er involveret i terrorhandlinger, herunder  

 ved at forhindre, at der rekrutteres medlemmer til terroristgrupper, og at  

 terrorister forsynes med våben, b)	tage de nødvendige skridt til at forhindre udførelse  

 af terrorhandlinger, herunder ved tidlig varsling af andre stater gennem  

 informationsudveksling, c)	nægte tilflugtssted til dem, der finansierer,  

 planlægger, støtter eller begår terrorhandlinger eller  

 stiller tilflugtssteder til rådighed, e)	sikre, at enhver, der deltager i finansiering, planlægning,  

 forberedelse eller udførelse af terrorhandlinger eller i støtte  

 til terrorhandlinger, strafforfølges, samt sikre, at det   ud over  

 andre foranstaltninger mod dem   fastsættes, at terrorhandlinger er en  

 alvorlig forbrydelse efter nationale love og forskrifter, og at straffen  

 behørigt afspejler terrorhandlingernes alvorlige karakter, f)	yde hinanden størst mulig bistand i forbindelse med  

 strafferetlig efterforskning eller retsforfølgning vedrørende  

 finansiering af eller støtte til terrorhandlinger, herunder bistand  

 til at fremskaffe alt bevismateriale i deres besiddelse, som er  

 nødvendigt for retssagen, g)	forhindre terroristers eller terroristgruppers færden ved  

 effektiv grænsekontrol og kontrol ved udstedelse af identitetspapirer  

 og rejsedokumenter og gennem foranstaltninger til forebyggelse af  

 efterligning, forfalskning eller svigagtig brug af identitetspapirer og  

 rejsedokumenter; 3. Opfordrer alle stater til:
