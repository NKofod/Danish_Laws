Formålet med reglerne om aktindsigt er at sikre offentlighed i  

 forvaltningen.
Reglerne om aktindsigt regulerer derfor efter  

 offentlighedsprincippet forvaltningens videregivelse af oplysninger til  

 private ud fra privates lovbestemte ret til at modtage visse oplysninger  

 efter anmodning.
Offentlighedsprincippet viger i et vist omfang for princippet om  

 tavshedspligt vedrørende oplysninger om private og offentlige forhold.  

 Formålet med tavshedspligten er dels at beskytte privatlivets fred og  

 private erhvervsinteresser og dels at beskytte offentlige interesser, fx  

 hensynet til gennemførelse af offentlig kontrol, myndighedernes  

 beslutningsproces mv.
Gældende ret på området afspejler derfor  

 afgrænsningen mellem de to modsatrettede  

 hensyn.
M.1 Aktindsigt En anmodning om aktindsigt skal afgøres efter  

 forvaltningslovens       kapitel 4 om partens ret til aktindsigt, jf. lov nr.  

 571 af 19. december       1985, med de ændringer, der følger af lov  

 nr. 347 af 6. juni       1991, lov nr. 215 af 22. april 2002, lov nr. 382 af  

 6. juni 2002, lov       nr. 215 af 31. marts 2004 og lov nr. 552 af 24.  

 juni 2005, eller       efter offentlighedslovens regler om aktindsigt  

 for enhver, jf. lov nr. 572       af 19. december 1985 om offentlighed i  

 forvaltningen, med de ændringer, der følger af lov nr. 347 af 6.  

 juni 1991, lov nr. 504 af       30. juni 1993, lov nr. 276 af 13. maj  

 1998, lov nr. 429 af 31. maj       2000 og lov nr. 552 af 24. juni 2005.  

 For så vidt angår anmodninger om       indsigtsret efter lov om behandling af  

 personoplysninger, jf. lov nr. 429       af 31. maj 2000,  se afsnit  

 M.2 .
 I sager (om told, eller sager) der indeholder dokumenter modtaget fra  

 udlandet, herunder fra institutioner i EU, gælder derudover bl.a.  

 forordning nr. 1049/2001 om aktindsigt og forordning nr. 515/1997 og  

 gensidig bistand samt visse forordninger om administration af EU's  

 landbrugsordninger (FEOGA). Afgørelser om aktindsigt skal således tillige  

 træffes med hjemmel i disse regler, medmindre aktindsigtsbegæringen i  

 stedet henvises til afgørelse af en EU-institution, jf. art. 5, 2. afsnit,  

 i forordning nr. 1049/2001.
 Om gennemførelsen af principperne i forordning nr.  

 1049/2001 kan henvises til EU-Kommissionens rapport af 30. januar 2004 og  

 om anvendelsen i 2003 og 2004 af forordning nr. 1049/2001 kan henvises til  

 EU-Kommissionens beretninger af henholdsvis 30. april 2004 og 29. juli  

 2005. Derudover foreligger der en vis retspraksis fra Retten i første  

 Instans og fra EF-Domstolen.
M.1.1 Krav til anmodningen En anmodning om aktindsigt skal angive den sag eller det dokument, den  

 pågældende ønsker at blive gjort bekendt med, jf.  

 FVL  § 9, stk. 1,  

 2. pkt., og  

 OFL  § 4, stk. 3. Den der ønsker aktindsigt må derfor have et vist  

 kendskab til sagens eller dokumentets eksistens før henvendelse til  

 vedkommende myndighed.
Identifikationskravet betyder imidlertid ikke, at  

 der skal opgives et journalnummer.
Anmodningen skal blot indeholde  

 tilstrækkelige oplysninger til at myndigheden gennem sine journaler kan  

 finde den pågældende sag eller det pågældende dokument.
Myndigheden skal i fornødent omfang efter forvaltningslovens  

 almindeligt gældende sagsbehandlingsregler vejlede om, hvilke oplysninger  

 der er nødvendige i det enkelte tilfælde, jf.
FVL § 7, stk. 1. Se  

 endvidere afsnit  

 E.3.1  om vejledningspligten.
Da de to lovbestemmelser om  

 identifikationskravet i henholdsvis forvaltningsloven og  

 offentlighedsloven tager sigte på at regulere forskellige forhold, antages  

 det, at de også skal fortolkes forskelligt.
Det antages således, at der  

 efter forvaltningsloven består en vidtgående vejledningspligt over for  

 parten med hensyn til, hvilke oplysninger myndigheden skal bruge for at  

 finde de sager, hvori den pågældende er part.
Bestemmelsen i OFL § 4, stk.  

 3, giver derimod hjemmel for afslag, uanset at genstanden for anmodningen  

 er let identificerbar, hvis anmodningen reelt tilsigter at skabe adgang  

 til en ubestemt flerhed af sager.
Forvaltningen har således ikke pligt til  

 at imødekomme anmodninger om aktindsigt efter offentlighedsloven i alle  

 sager af en bestemt art eller alle sager inden for en bestemt periode.
Det  

 følger dog af god forvaltningsskik, at der bør udvises tilbageholdenhed  

 med at afslå sådanne anmodninger fra pressen, jf.
FOB 1995, 244 ff.  

 om aktindsigt i en liste over selskabstømmere.
Forvaltningsloven og offentlighedsloven indeholder ikke yderligere  

 indholdsmæssige eller formmæssige krav til anmodningen.
Det betyder  

 eksempelvis, at der ikke kan stilles krav om skriftlighed eller  

 begrundelse.
En anmodning om aktindsigt, der modtages pr. telefon, skal  

 derfor behandles og afgøres som en skriftlig anmodning.
M.1.2 Forvaltningsloven eller  

 offentlighedsloven Efter reglerne om aktindsigt er der ikke krav om, at den der anmoder om  

 aktindsigt skal identificere sig.
Imidlertid har forvaltningsloven og  

 offentlighedsloven hver sit anvendelsesområde for så vidt angår  

 personkreds og sagstyper, og det vil derfor normalt være af betydning,  

 hvem der anmoder om aktindsigt, jf. afsnit  

 M.1.2.1 .  

 Endvidere er forholdet til tavshedspligt og omfanget af retten til  

 aktindsigt, herunder undtagelser, forskellig efter de to  

 love.
M.1.2.1 Forvaltningsloven Forvaltningsloven  regulerer parters udvidede adgang til  

 aktindsigt i afgørelsessager.
Forvaltningsloven gælder for parters anmodninger om aktindsigt i  

 afgørelsessager, jf.
FVL § 9, stk. 1, 1. pkt.
Forvaltningsloven indeholder  

 ikke en definition af partsbegrebet, men udtrykket skal forstås i  

 overensstemmelse med det almindelige forvaltningsretlige partsbegreb,  

 herunder den praksis, der har udviklet sig i tilknytning hertil.  

 Afgørelsens adressat, dvs. den person afgørelsen rettes til, er utvivlsomt  

 part.
Men også andre end adressaten kan være part.
Som part anses i øvrigt  

 personer, der har en væsentlig, direkte, individuel og retlig interesse  

 (af økonomisk eller personlig art) i sagens afgørelse og udfald.
Anmeldere vil normalt ikke være parter i en eventuel sag, der rejses på  

 grundlag af anmeldelsen.
Hvis anmelderen imidlertid har en væsentlig,  

 direkte, individuel og retlig interesse i sagens udfald - f.eks. som følge  

 af at et erstatningskrav kan gøres gældende - vil den pågældende dog have  

 stilling som part.
 Myndigheden skal i tvivlstilfælde sikre sig, at den der anmoder om  

 aktindsigt efter forvaltningsloven kan identificere sig som part, hvis  

 imødekommelse af anmodningen indebærer videregivelse af oplysninger, der  

 kunne og skulle være undtaget efter offenlighedslovens regler.
Forvaltningsloven gælder for anmodninger om aktindsigt i  

 afgørelsessager, dvs. sager hvori der er eller vil blive truffet afgørelse  

 af en forvaltningsmyndighed, jf.
FVL § 2, stk. 1. Ved afgørelser forstås  

 konkrete retsakter, der fastsætter hvad der er eller skal være ret i et  

 foreliggende tilfælde.
Uden for lovens anvendelsesområde falder således  

 faktisk forvaltningsvirksomhed, processuelle beslutninger, indstillinger  

 og høringsudtalelser til en anden myndighed, tjenestebefalinger og  

 almindelige beslutninger om tjenstlige forhold, generelle retsakter samt  

 indgåelse af kontraktsforhold og andre privatretlige dispositioner, jf.  

 afsnit  

 B.
Reglerne om aktindsigt gælder endvidere ikke for verserende  

 straffesager, herunder administrative straffesager på skatteministeriets  

 område, jf.
FVL § 9, stk. 3. For at der er tale om en administrativ  

 straffesag, må det kræves, at den kompetente myndighed har taget konkrete  

 skridt til at behandle sagen som straffesag.
 For så vidt angår den sigtedes og forsvarerens adgang til materiale  

 under sagen henvises til afsnit  

 R.3.2 .
En part i en straffesag kan dog opnå aktindsigt efter særlige regler,  

 når sagen er afgjort, jf.
FVL § 18. I modsætning til hovedreglen om, at  

 anmodninger om aktindsigt ikke skal være begrundet, er det efter denne  

 bestemmelse en betingelse, at parten kan anføre væsentlige grunde til  

 støtte for ønsket om aktindsigt.
Denne betingelse vil eksempelvis være  

 opfyldt, hvis der er en begrundet formodning om, at aktindsigt vil sætte  

 en part i stand til at gøre et erstatningsansvar gældende over for sigtede  

 eller tiltalte i sagen, eller hvis denne part herved vil kunne godtgøre,  

 at der er begået en fejl ved straffesagens behandling.
Det vil endvidere  

 kunne tillægges betydning, om den pågældende part vil kunne skaffe sig  

 oplysningerne på anden måde.
 Retsplejelovens bestemmelser om partens adgang til aktindsigt i en  

 afsluttet straffesag er imidlertid mere begunstigende end FVL § 18,  

 og der skal derfor tages udgangspunkt i retsplejelovens bestemmelser ved  

 behandlingen af en anmodning om aktindsigt, jf. afsnit  

 R.6.1 .
Hverken almindelige eller særlige regler om tavshedspligt begrænser  

 parters adgang til aktindsigt efter forvaltningsloven, jf.
FVL § 9, stk.  

 2. Skattemyndighedernes særlige tavshedspligt efter SFL § 17, og SKL  

 § 6 F, er derfor eksempelvis uden betydning for afgørelser om aktindsigt  

 efter forvaltningsloven.
Oplysninger af samme art som de fortrolige  

 oplysninger, der er omfattet af SFL § 17, og SKL § 6 F, kan efter en  

 konkret vurdering undtages fra aktindsigt efter FVL § 15, stk. 1, jf.  

 nedenfor.
Anvendelse af bestemmelsen kan især være aktuel i sager, hvor  

 der er flere parter.
Reglerne i forvaltningslovens kapitel 4 regulerer ligesom  

 offentlighedslovens regler kun spørgsmålet om, i hvilket omfang  

 forvaltningen er forpligtet til at give adgang til aktindsigt.
Den enkelte  

 myndighed er derfor ikke afskåret fra efter eget skøn at give  

 parten/parterne i en sag aktindsigt i videre omfang end fastsat i  

 forvaltningsloven, hvis dette ikke strider mod regler om tavshedspligt.  

 Dette gælder selv om forvaltningsloven ikke - ligesom offentlighedsloven -  

 indeholder en særlig bestemmelse om meroffentlighed.
Det skyldes, at forvaltningsloven er en minimumslov, der indeholder en  

 lovfæstelse af de mindstekrav vedrørende de mest grundlæggende  

 rettigheder, der tilkommer den, der er part i en forvaltningssag.
Loven er  

 således ikke til hinder for, at parten tillægges rettigheder og  

 beføjelser, der går videre end loven kræver.
Partens ret til aktindsigt omfatter med de undtagelser, der er nævnt i  

 FVL §§ 12 - 15, alle dokumenter i sagen, herunder journaludskrift og andre  

 fortegnelser over sagens dokumenter, jf.
FVL § 10, stk. 1.
 Undtagelsesbestemmelserne i FVL §§ 12 - 14, omfatter undtagelse af  

 dokumenter, og bestemmelsen i FVL § 15, omfatter undtagelse af  

 oplysninger.
Efter FVL § 12, stk. 1, nr. 1 - 3, omfatter partens ret til aktindsigt  

 generelt ikke en myndigheds interne arbejdsdokumenter.
Bestemmelsen kan  

 kun anvendes i det omfang de pågældende dokumenter ikke videregives eller  

 ikke tidligere er blevet videregivet til andre myndigheder eller private.  

 Udveksling af interne dokumenter mellem eksempelvis told- og  

 skatteforvaltningen og departementet vil således indebære, at de  

 pågældende dokumenter mister deres interne karakter og undergives retten  

 til aktindsigt efter forvaltningslovens almindelige regler, jf.
FOB 1999,  

 321. Dette gælder som hovedregel også for interne arbejdsdokumenter, der  

 videregives til klage-, kontrol- eller tilsynsmyndigheder.
Interne  

 arbejdsdokumenter, der videregives til en klage-, kontrol- eller  

 tilsynsmyndighed i anledning af en klage over afslag på aktindsigt i de  

 pågældende dokumenter, vil dog ikke blive omfattet af retten til  

 aktindsigt, jf.
FOB 1994, 52ff.
Afgivelse af internt arbejdsmateriale til  

 Folketingets Ombudsmand i forbindelse med en klage vil - uanset klagens  

 indhold - heller ikke medføre, at det pågældende materiale omfattes af  

 retten til aktindsigt, jf.
FOB 1975, 318.
Det er i bemærkningerne til skatteforvaltningsloven anført, at den nye  

 forvaltning skal være åben i forhold til borgerne.
Samlingen af told- og  

 skatteforvaltningen i én landsdækkende myndighed har den konsekvens, at  

 udveksling af dokumenter mellem de forskellige dele af denne  

 enhedsforvaltning anses for intern set i forhold til de almindelige regler  

 om aktindsigt.
Reglerne om partsaktindsigt vil dog i følge disse  

 bemærkninger blive administreret således, at der i samme omfang som idag  

 vil være fuld aktindsigt i dokumenter om egne forhold.
Det betyder, at  

 dokumenter, der eksempelvis udveksles mellem to skattecentre, to  

 samarbejder eller mellem en af disse enheder og hovedcentret, ikke efter  

 udveksling vil blive anset for interne dokumenter, og dokumenterne vil  

 derfor være omfattet af retten til aktindsigt efter forvaltningslovens  

 almindelige bestemmelser.
Efter FVL § 13, nr. 1 - 3, omfatter retten til aktindsigt - uanset  

 hovedreglen i § 12 - en række interne arbejdsdokumenter, der foreligger i  

 endelig form, når Efter FVL § 15, stk. 1, nr. 1 - 5, kan retten til aktindsigt i  

 oplysninger begrænses ud fra hensynet til private eller offentlige  

 interesser.
I modsætning til bestemmelserne om interne arbejdsdokumenter i  

 §§ 12 - 14, der er absolutte, forudsætter anvendelse af § 15, stk. 1, nr.  

 1 - 5, en afvejning af modstående interesser.
Der skal i denne afvejning  

 på den ene side indgå partens interesse i at kunne benytte de pågældende  

 oplysninger til varetagelse af sit tarv, og på den anden side "afgørende  

 hensyn" til den pågældende selv, andre private interesser eller offentlige  

 interesser.
Partens varetagelse af sit tarv på den ene side omfatter her  

 partens tarv under sagens behandling, herunder overvejelser om sagens  

 indbringelse for højere administrativ myndighed, domstole eller  

 Folketingets Ombudsmand.
Hensynet til offentlige eller private interesser  

 på den anden side må for at kunne begrunde indskrænkning i partens adgang  

 til aktindsigt efter § 15 være af en sådan styrke, at de i det konkrete  

 tilfælde bedømmes som "afgørende" modhensyn.
Med anvendelsen af ordene  

 "afgørende hensyn" er det tilkendegivet, at oplysninger kun kan undtages  

 fra aktindsigt, hvor der er nærliggende fare for, at privates eller det  

 offentliges interesser vil lide skade af væsentlig betydning, hvis  

 begæringen imødekommes.
For så vidt angår anvendelsesområdet for FVL § 15, stk. 1, nr. 4, om  

 hensynet til det offentliges kontrol- eller planlægningsvirksomhed mv.,  

 har ombudsmanden i en sag om afslag på aktindsigt i anmeldelser udtalt, at  

 der efter hans opfattelse ikke forelå sådanne hensyn som kunne begrunde at  

 skatteyderen ikke straks skulle have aktindsigt i sagen.
Det gjaldt både  

 oplysningerne om at der forelå anmeldelser, oplysningerne om anmelders  

 navn, indholdet af anmeldelserne og øvrige dokumenter med oplysninger om  

 skatteyders indtægter som musiker, jf.
FOB 2004, 346 ff.
Ombudsmanden  

 konkluderer, at bestemmelsen i FVL § 15, stk. 1, nr. 4, kun kan anvendes,  

 når der i forhold til partens adgang til aktindsigt foreligger afgørende  

 modhensyn af en sådan karakter, at der efter et konkret skøn er  

 nærliggende og sandsynliggjort fare for, at kontrolhensyn vil lide skade  

 af væsentlig betydning.
Det præciseres herved, at det forhold, at det  

 "ikke kan udelukkes" at der vil indtræde kontrolmæssig skadevirkning, ikke  

 er tilstrækkeligt.
Det præciseres endvidere, at det forhold, at  

 kontrolprocessen vanskeliggøres ikke i sig selv er et afgørende modhensyn,  

 når selve kontrolformålet ikke samtidig lider skade af væsentlig  

 betydning.
Det er i denne sammenhæng uden betydning om partens interesse i  

 at kende oplysningerne antages at være mere eller mindre tungtvejende,  

 hvis der ikke foreligger sådanne afgørende hensyn der taler imod  

 meddelelse af aktindsigt.
 Afvejningen efter § 15, stk. 1, skal foretages for hvert enkelt  

 oplysning og dokument for sig, jf. forudsætningen herom i stk. 2.
Selv om et dokument eller en oplysning er undtaget fra aktindsigt efter  

 FVL §§ 12, 14 eller 15, har myndighederne en ekstraheringspligt, jf.
FVL  

 §§ 12, stk. 2, 14, stk. 2, og 15, stk. 2. Det betyder efter stk. 2 i FVL  

 §§ 12 og 14, at myndigheden har pligt til at meddele aktindsigt i visse  

 oplysninger efter de øvrige regler i forvaltningslovens kapitel 4, uanset  

 bestemmelsernes stk. 1. Pligten omfatter oplysninger vedrørende sagens  

 faktiske omstændigheder, som er af væsentlig betydning for sagens  

 afgørelse, og som alene er indeholdt i det pågældende dokument.
Efter FVL  

 § 15, stk. 2, gælder tilsvarende, at der skal gives aktindsigt i den del  

 af et dokuments indhold, der ikke kan undtages fra partens adgang til  

 aktindsigt efter stk. 1. Hvis dokumenter eller oplysninger er undtaget fra  

 aktindsigt efter §§ 12, 14 eller 15, skal det fremgå af afgørelsen om  

 aktindsigt, at spørgsmålet om ekstrahering har været vurderet i de  

 pågældende dokumenter.
M.1.2.2 Offentlighedsloven Offentlighedsloven  regulerer adgangen til aktindsigt for  

 ikke-parter, herunder pressen, og gælder for al virksomhed, der udøves af  

 den offentlige forvaltning.
Adgangen til aktindsigt efter offentlighedsloven gælder for enhver, jf.  

 OFL § 4, stk. 1. Det er uden betydning, om den der anmoder om aktindsigt  

 er dansk statsborger, eller om den pågældende har bopæl her i landet.
Det  

 er ligeledes uden betydning, om det er en fysisk eller juridisk person,  

 der anmoder om aktindsigt.
 Danske forvaltningsmyndigheder vil i almindelighed ikke have behov for  

 at søge oplysninger hos hinanden ved at anmode om aktindsigt efter  

 offentlighedslovens regler, da det følger af FVL § 31, at disse  

 myndigheder skal bistå hinanden med fornødne oplysninger, jf. afsnit  

 M.3  om  

 tavshedspligt og videregivelse af fortrolige oplysninger.
 Da reglerne i forvaltningsloven om videregivelse af oplysninger til en  

 anden forvaltningsmyndighed kun gælder for danske forvaltningsmyndigheder,  

 er det antaget, at udenlandske myndigheder ikke er afskåret fra at anmode  

 om aktindsigt efter offentlighedsloven.
Offentlighedsloven gælder for anmodninger om aktindsigt i al  

 virksomhed, der udøves af den offentlige forvaltning, jf.
OFL § 1, stk. 1.  

 Loven omfatter således som udgangspunkt ikke alene afgørelsessager, men  

 enhver form for virksomhed, der udøves af den offentlige forvaltning,  

 herunder faktisk forvaltningsvirksomhed.
Loven omfatter dog ikke sager inden for strafferetsplejen, jf.
OFL § 2,  

 stk. 1, 1. pkt.
Dette gælder for såvel verserende som afsluttede  

 straffesager, herunder administrative straffesager.
Endvidere gælder der en tidsbestemt undtagelse for lovgivningssager,  

 idet sager om lovgivning, herunder bevillingslove først er omfattet af  

 loven, når lovforslag er fremsat for Folketinget, jf.
OFL § 2, stk. 1, 2.  

 pkt.
Endelig gælder for personalesager, at sager om ansættelse eller  

 forfremmelse er undtaget fra aktindsigt, jf.
OFL § 2, stk. 2, 1. pkt.
For  

 så vidt angår andre personalesager omfatter retten til aktindsigt kun de  

 oplysninger, der er nærmere opregnet i loven, jf.
OFL § 2, stk. 2, 2. pkt.  

 og stk. 3, 1. pkt.
Retten til aktindsigt efter offentlighedsloven er begrænset af særlige  

 bestemmelser om tavshedspligt, jf.
OFL § 14, 1. pkt.
De almindelige regler  

 om tavshedspligt efter straffeloven, forvaltningsloven og  

 tjenestemandslovgivningen er derimod uden betydning for retten til  

 aktindsigt, jf.
OFL § 14, 2. pkt.
 Reglerne om skattemyndighedernes særlige tavshedspligt er samlet  

 i SFL § 17.
 Efter bestemmelsen i SFL § 17 er oplysninger om en fysisk eller  

 juridisk persons økonomiske, erhvervsmæssige eller privatlivet tilhørende  

 forhold omfattet af den særlige tavshedspligt, jf. afsnit  

 M.3.  Samme  

 tavshedspligt gælder efter SKL § 6 F, stk. 2 for registrerede oplysninger  

 og oplysninger hos told- og skatteforvaltningen, der ligger til grund for  

 told- og skatteforvaltningens observationsregister efter SKL § 6 F,  

 stk. 1.
 Den særlige tavshedspligt efter SFL § 17, gælder nu for  

 alle omfattede oplysninger på Skatteministeriets  

 område, dvs. ikke - som hidtil - kun  

 for oplysninger på skatteområdet men også for oplysninger  

 om afgifter, told og ejendomsvurdering.
Selvom der ikke til bestemmelsen i offentlighedslovens § 14 er  

 knyttet en egentlig ekstraheringsbestemmelse, indebærer en undtagelse af  

 oplysninger efter OFL § 14, jf.
SFL § 17, eller efter OFL § 14, jf.  

 SKL § 6 F, stk. 2, at det kun er de oplysninger, som er omfattet af  

 den pågældende særlige tavshedspligtsbestemmelse, der kan  

 undtages fra aktindsigt, jf.
Endelig rapport af 31. august 2005 om  

 ombudsmandens undersøgelse vedrørende et antal sager om aktindsigt fra  

 Told- og Skattestyrelsen, afsnit III.E.4.d). Rapporten er offentliggjort  

 på ombudsmandens  

 hjemmeside .
Der er derfor pligt til at gennemgå dokumenterne oplysning for  

 oplysning med henblik på en konstatering af, hvorvidt de skulle indeholde  

 oplysninger, som ikke er omfattet af særlig tavshedspligt.
Hvis et  

 dokument således - undtagelsesvis - både indeholder oplysninger  

 omfattet af særlig tavshedspligt og oplysninger der ikke er omfattet  

 heraf, skal der efter offentlighedslovens almindelige regler meddeles  

 aktindsigt i de oplysninger, der ikke er omfattet af tavshedspligten.
Det  

 er i denne sammenhæng uden betydning, at den aktindsigt, der herefter  

 eventuelt skal gives i dele af dokumentet, bliver af mindre  

 tilfredsstillende karakter for de udleverede afsnits vedkommende, og  

 eventuelt bibringer læseren en opfattelse af indholdet, som ikke er  

 dækkende.
 Det skal fremgå af afgørelsen i form af journaludskrift eller  

 udarbejdet aktliste, at hver enkelt dokument er vurderet og undtaget  

 helt eller delvist fra aktindsigt efter bestemmelsen, hvis alle  

 dokumenter indeholder oplysninger, der er omfattet af den særlige  

 tavshedspligt.
Offentlighedsloven regulerer kun spørgsmålet om, i hvilket omfang  

 forvaltningen er forpligtet til at give adgang til aktindsigt.
Den enkelte  

 myndighed er derfor ikke afskåret fra efter eget skøn at give aktindsigt i  

 videre omfang, hvis dette ikke strider mod regler om tavshedspligt, jf.  

 OFL § 4, stk. 1, 2. pkt., om meroffentlighed.
Anmodninger om aktindsigt i sager eller dokumenter, der kan undtages  

 fra aktindsigt, skal i almindelighed efterkommes, hvis andre efter  

 bestemmelsen i § 4, stk. 1, 2. pkt., har fået adgang til de pågældende  

 sager eller dokumenter.
Det gælder dog ikke, hvis der har været en særlig  

 saglig begrundelse for at give meroffentlighed til bestemte private, og  

 disse saglige hensyn ikke gør sig gældende i forhold til andres  

 anmodninger om aktindsigt.
Retten til aktindsigt efter offentlighedsloven omfatter med de  

 undtagelser, der er nævnt i OFL §§ 7 - 14, alle dokumenter, der er indgået  

 til eller oprettet af en forvaltningsmyndighed, herunder journaludskrift  

 og andre fortegnelser over sagens dokumenter, jf.
OFL § 4, stk. 1, 1. pkt.  

 Det følger modsætningsvis af bestemmelsen, at retten til aktindsigt ikke  

 omfatter dokumenter, der endnu ikke er oprettet, dvs. løbende aktindsigt,  

 jf.
FOB 1998, 302.
 Undtagelsesbestemmelserne i OFL §§ 7, 8, 10 og 11, omfatter undtagelse  

 af dokumenter, bestemmelserne i OFL §§ 12 - 13, undtagelse af  

 oplysninger, og bestemmelsen i OFL § 14 regulerer forholdet til  

 tavshedspligt, jf. ovenfor. (OFL § 9 er ophævet ved lov nr. 504 af 30.  

 juni 1993 om aktindsigt i helbredsoplysninger).
OFL §§ 7, 8, 10 og 11, indeholder tilsvarende bestemmelser om  

 undtagelse af interne arbejdsdokumenter som de, der er indeholdt i §§ 12 -  

 14, i forvaltningsloven.
For så vidt angår anvendelsesområdet for disse  

 bestemmelser, se afsnit  

 M.1.2.1.  Det bemærkes dog, at den åbenhed i  

 forvaltningen, der efter bemærkningerne til skatteforvaltningsloven gælder  

 for partsaktindsigt vedrørende visse interne dokumenter, ikke gælder for  

 aktindsigt efter offentlighedsloven.
Undtagelse af oplysninger om private forhold er efter  

 offentlighedsloven reguleret i § 12 og § 13, stk. 1, nr. 6. For så vidt  

 angår indholdet og anvendelsesområdet for bestemmelsen i OFL § 13,  

 stk. 1, nr. 6, henvises til beskrivelsen neden for om "Undtagelse af  

 oplysninger - offentlige og private interesser, jf.
OFL § 13, stk. 1, nr.  

 1 - 6".
Efter § 12, stk. 1, nr. 1, omfatter retten til aktindsigt ikke  

 oplysninger om enkeltpersoners, dvs. fysiske personers private, herunder  

 økonomiske forhold.
OFL § 12, stk. 1, nr. 1, er absolut i den forstand, at  

 anvendelse af bestemmelsen ikke er betinget af en konkret  

 interesseafvejning, men alene afhænger af om de pågældende oplysninger  

 efter deres art er omfattet af bestemmelsen.
Det er imidlertid almindeligt  

 antaget, at ikke enhver oplysning om enkeltpersoners private, herunder  

 økonomiske forhold kan undtages efter bestemmelsen.
Omfattet af  

 bestemmelsen er således kun oplysninger af denne art som efter en generel  

 vurdering vedrører "privatlivets fred" - dvs. oplysninger der er så  

 følsomme, at de efter den almindelige opfattelse i samfundet bør kunne  

 unddrages offentlighedens kendskab.
Oplysninger, der er offentligt  

 tilgængelige efter andre regler, fx i offentlige registre, håndbøger eller  

 ved offentlig fremlæggelse vil derfor som udgangspunkt ikke kunne undtages  

 fra aktindsigt.
Hvis sådanne oplysninger imidlertid kædes sammen med andre  

 oplysninger, som ikke er offentligt tilgængelige, eller i øvrigt indgår i  

 en anden sammenhæng, vil der med hensyn til alle oplysninger kunne blive  

 tale om så følsomme oplysninger, at de er omfattet af OFL § 12, stk. 1,  

 nr. 1. Det samme må antages at gælde oplysninger, der fx via offentlige  

 medier er gjort tilgængelige af den, oplysningen er om.
Sådanne  

 oplysninger må derfor - trods offentliggørelse for en større eller mindre  

 kreds af personer - fortsat efter omstændighederne kunne undtages fra  

 aktindsigt efter bestemmelsen.
 Efter disse generelle retningslinier for afgrænsning af omfattede  

 oplysninger vil særligt følsomme oplysninger omfattet af  

 forvaltningslovens § 28, stk. 1, - fx oplysninger om race, religion,  

 strafbare forhold og helbredsforhold - utvivlsomt være omfattet af OFL §  

 12, stk. 1, nr. 1.
 For så vidt angår andre oplysninger af privat karakter er det  

 eksempelvis fast antaget, at cpr-numre kan undtages fra aktindsigt efter  

 bestemmelsen.
 Endvidere er oplysninger af økonomisk art omfattet af bestemmelsen,  

 hvis de afslører noget om enkeltpersoners privatøkonomi.
Efter OFL § 12, stk. 1, nr. 2, kan retten til aktindsigt i oplysninger  

 om drifts- eller forretningsforhold eller lignende begrænses efter en  

 konkret vurdering.
Bestemmelsen kan således kun anvendes, hvis  

 imødekommelse af aktindsigt efter en konkret vurdering må antages at  

 indebære nærliggende risiko for, at der typisk af konkurrencemæssige  

 grunde påføres den person eller virksomhed, oplysningerne er om, skade -  

 navnlig i form af et økonomisk tab af nogen betydning.
Endvidere skal  

 skaden være konkret, og den skal være en umiddelbar følge af, at der gives  

 aktindsigt.
I tvivlstilfælde bør der - til belysning af risikoen for et  

 tab som følge af aktindsigt - indhentes en udtalelse fra den person eller  

 virksomhed, oplysningen er om.
En sådan høringsudtalelse er ikke bindende  

 for myndigheden, der selv træffer afgørelse ud fra en samlet oplysning og  

 vurdering af sagen.
En borger/virksomhed, der har afgivet udtalelse, er  

 ikke part i aktindsigtssagen, men vil være part i en eventuel senere  

 klagesag om tavshedspligt, der rejses af borgeren/virksomheden.
Alle oplysninger på Skatteministeriets område om private  

 forhold - og ikke som hidtil kun skatteoplysninger - er nu efter  

 deres art omfattet af skattemyndighedernes særlige tavshedspligt, jf.  

 skatteforvaltningslovens § 17. Heraf følger, at omfattede  

 oplysninger uanset deres nærmere indhold vil være undtaget fra  

 adgangen til aktindsigt efter bestemmelsen i OFL §  

 14. Det betyder eksempelvis, at erhvervsmæssige oplysninger på  

 afgiftsområdet, som tidligere alene kunne undtages fra  

 aktindsigt efter en konkret vurdering af  

 den aktuelle skadesrisiko ved aktindsigt, jf.
OFL  

 § 12, stk. 1, nr. 2, nu som helhed efter deres art er  

 omfattet af OFL § 14, jf. skatteforvaltningslovens § 17. Der henvises til  

 afsnittet oven for om Forholdet til tavshedspligt.
Se evt.  

 også afsnit  

 M.3  om tavshedspligt.
Efter OFL § 13, stk. 1, nr. 1 - 6, kan retten til aktindsigt i  

 oplysninger begrænses ud fra hensynet til private og offentlige  

 interesser.
Anvendelse af bestemmelsen forudsætter, at der foretages en  

 konkret vurdering, idet en anmodning om aktindsigt kun kan afslås, hvis  

 det skønnes nødvendigt til beskyttelse af væsentlige hensyn til en række  

 nærmere opregnede offentlige interesser (nr. 1 - 5) samt offentlige og  

 private interesser (nr. 6). Det betyder, at aktindsigt kun kan afslås,  

 hvis det må antages, at der er nærliggende fare for, at de nævnte  

 interesser vil lide skade af betydning.
Der skal derimod ikke ved  

 denne vurdering tages hensyn til ansøgers individuelle interesse  

 (retlige interesse) i at opnå aktindsigt.
Bestemmelsen i OFL § 13, stk. 1,  

 nr. 6, om hensynet til private og offentlige interesser, "hvor  

 hemmeligholdelse efter forholdets særlige karakter er påkrævet" har  

 karakter af en opsamlingsbestemmelse, der giver hjemmel til undtagelse af  

 oplysninger fra aktindsigt i andre tilfælde end nævnt i §§ 12 og 13, stk.  

 1, nr. 1 - 5. Anvendelsesområdet for bestemmelsen er imidlertid snævert,  

 idet det må antages, at den kun kan benyttes hvor hemmeligholdelse af  

 hensyn til offentlige eller enkeltpersoners interesser er klart påkrævet,  

 og hvor disse interesser er af en art, der er anerkendt ved udformningen  

 af lovens øvrige undtagelsesbestemmelser, men hvor de udtrykkelige  

 bestemmelser har vist sig utilstrækkelige.
Bestemmelsen er således  

 eksempelvis ikke anvendelig til beskyttelse af internt præget samarbejde  

 mellem forvaltningsmyndigheder, og mellem forvaltningsmyndigheder og  

 private, jf.
FOB 1988, 57 ff.
M.1.3 Sagsbehandling og kompetence til at træffe  

 afgørelse Kompetencen til at afgøre, om og i hvilken form en anmodning om  

 aktindsigt skal imødekommes, er reguleret i henholdsvis  

 FVL  § 16, og  

 OFL  §§ 15 og 16.  

 Efter disse bestemmelser ligger kompetencen til at afgøre en sådan  

 anmodning i 1. instans som udgangspunkt hos den myndighed, der  

 har dokumentet i sin besiddelse, men indgår dokumentet i en  

 afgørelsessag, ligger kompetencen hos den myndighed, der i øvrigt har  

 afgørelsen af den pågældende sag, jf.
FVL § 16, stk. 1, og OFL § 15, stk.  

 1.
Ved anmodning om aktindsigt skal myndigheden træffe afgørelse snarest  

 muligt.
Hvis myndigheden ikke kan træffe afgørelse inden 10 dage efter  

 modtagelsen af anmodningen, skal den der har fremsat anmodningen  

 underrettes om grunden hertil, og om hvornår en afgørelse kan forventes at  

 foreligge, jf.
FVL § 16, stk. 2, og OFL § 16, stk. 2. Er anmodningen  

 modtaget den 5. i en måned, skal myndigheden således træffe afgørelse  

 eller afsende underretning senest den 15. i samme måned.
Hvis en sag  

 indeholder dokumenter, hvor retten til aktindsigt er tvivlsom og kræver  

 nærmere undersøgelse og overvejelse, skal der straks - og senest inden  

 udløbet af 10 dage - meddeles aktindsigt i de dokumenter, hvor retten til  

 aktindsigt er utvivlsom samt oplyses om, hvornår afgørelsen for øvrige  

 dokumenter kan forventes, jf.
FOB 1994, 356ff.
 For så vidt angår kompetencen til at afgøre en klage over afslag på  

 anmodning om aktindsigt, se afsnit   

 H.1.1 . Se  

 endvidere afsnit I om domstolsprøvelse af afgørelser om  

 aktindsigt.
M.2 Indsigt efter persondataloven Lov om behandling af personoplysninger  

 (persondataloven),  jf. lov nr. 429 af 31. maj 2000, som ændret  

 ved lov nr. 280 af 25. april 2001, erstatter den tidligere  

 registerlovgivning om offentlige og private registre.
Med loven  

 gennemførtes samtidig et EF-direktiv om beskyttelse af fysiske personer i  

 forbindelse med behandling af personoplysninger og om fri udveksling af  

 sådanne oplysninger, jf.  

 Direktiv 95/46/EF af 24. oktober 1995 . Loven trådte i kraft  

 den 1. juli 2000.
Loven har til formål - med udgangspunkt i det omtalte EF-direktiv - at  

 gennemføre en mere tidssvarende generel lovgivning om behandling af  

 personoplysninger.
Det er med loven tilsigtet at sikre et fortsat højt  

 beskyttelsesniveau i forhold til den enkelte borger, samtidig med at der  

 på baggrund af den teknologiske udvikling skabes en ramme for i større  

 omfang at gøre personoplysninger til genstand for elektronisk behandling,  

 herunder udveksling af sådanne oplysninger mellem medlemslandene.
 Loven gælder for behandling af personoplysninger, som helt eller  

 delvist foretages ved hjælp af elektronisk databehandling, samt for  

 ikke-elektronisk behandling af personoplysninger, der er eller vil blive  

 indeholdt i et register (manuelt register), jf. § 1, stk. 1. Ved  

 personoplysninger forstås her enhver form for information om en  

 identificeret eller identificerbar fysisk person (den registrerede), jf. §  

 3, nr. 1, og ved behandling forstås enhver håndtering af disse  

 oplysninger, med eller uden brug af elektronisk databehandling, jf. § 3,  

 nr. 2, eksempelvis indsamling, registrering, systematisering, brug,  

 samkøring, videregivelse og sletning.
 Loven har således et langt bredere anvendelsesområde end den tidligere  

 registerlovgivning, der var begrænset til at omfatte oplysninger om  

 fysiske personer, der indgik i et register (navnlig edb-registre).
 Loven omfatter også andre former for behandling af oplysninger end de i  

 § 1, stk. 1, nævnte, herunder i et vist omfang behandling af oplysninger  

 om juridiske personer, jf. § 1, stk. 2 - 6.
Lovens regler vedrører i det væsentlige databeskyttelsesretlige  

 forhold, som også var reguleret i den tidligere registerlovgivning.
Loven  

 fastsætter således bl.a. regler for, i hvilket omfang behandling af  

 oplysninger må finde sted, jf. kapitel 4, hvilke rettigheder der er  

 tillagt registrerede personer i forhold til den dataansvarlige, jf.  

 kapitel 8 - 10, hvilke krav der stilles til behandlingssikkerheden, jf.  

 kapitel 11, samt hvorledes tilsynet med behandlingen af oplysninger er  

 organiseret og udføres, jf. kapitel 16 og 17.
Loven indeholder derudover nyskabelser i forhold til den hidtil  

 gældende retstilstand.
Dette kommer bl.a. til udtryk ved en styrkelse af  

 den registreredes retsstilling.
Loven fastsætter således regler for den  

 dataansvarliges pligt til uopfordret at underrette den registrerede  

 om, at der indsamles oplysninger om denne, samt regler om at den  

 registrerede har en videregående indsigtsret end efter den hidtidige  

 registerlovgivning.
M.2.1 Indsigtsretten Reglerne om den registreredes indsigtsret findes i  

 persondatalovens  

 kapitel 9, §§ 31 - 34.
Reglerne om indsigtsret er regler om egenacces.
Reglerne regulerer  

 derfor i hvilket omfang den person, der behandles oplysninger om (den  

 registrerede) har ret til oplysninger om sig selv.
Bestemmelsen i PDL § 31, stk. 1, fastsætter, at en person, der  

 fremsætter anmodning herom, skal have meddelelse fra den dataansvarlige  

 om, hvorvidt der behandles oplysninger om vedkommende.
Hvis der behandles  

 oplysninger om den, der har fremsat anmodningen, skal der på en let  

 forståelig måde gives den pågældende meddelelse om en række nærmere  

 angivne forhold.
Retten til at begære indsigt efter PDL § 31, stk. 1, gælder for enhver  

 person. "Den person, der behandles oplysninger om" (den registrerede) kan  

 være både hovedpersoner og bipersoner.
Ved bipersoner forstås her  

 oplysninger om personer, der ikke er den egentlige genstand for  

 behandlingen, men derimod alene optræder accessorisk i tilknytning til  

 oplysninger om den registrerede.
Det kan fx dreje sig om pårørende til den  

 registrerede eller om vidner i en civil retssag.
Efter den tidligere  

 gældende registerlovgivning blev oplysninger om bipersoner i praksis kun i  

 begrænset omfang anset for omfattet af lovgivningen.
Denne praksis kan  

 imidlertid ikke opretholdes efter persondataloven, som også beskytter  

 bipersoner.
Bipersoner har derfor nu som udgangspunkt samme rettigheder  

 som andre registrerede personer, jf.
Datatilsynets vejledning nr. 126 af  

 10. juli 2000, punkt 1.5.
Der stilles ikke særlige formkrav til anmodningen.
En anmodning om  

 indsigt kan derfor fremsættes både mundtligt, skriftligt og gennem en  

 e-post.
 Persondataloven skal imidlertid bl.a. sikre, at den enkelte borgers  

 retsbeskyttelse og integritet ikke krænkes i forbindelse med den  

 dataansvarliges behandling af personoplysninger, jf. lovens § 41, stk. 3,  

 om fastsættelse af sikkerhedsforanstaltninger.
Den dataansvarlige skal derfor sikre sig, at den, der meddeles  

 oplysninger til, er rette person, så oplysninger om den registrerede ikke  

 kommer til uvedkommendes kendskab.
Der gælder ikke specifikke regler for,  

 hvorledes dette krav skal sikres, men sædvanlige legitimationspapirer som  

 pas, kørekort eller ID-kort mv. vil kunne kræves forevist.
Hvis  

 anmodningen ikke fremsættes skriftligt - i et brev eller ved e-post (med  

 elektronisk signatur der opfylder kravene i  

 lov nr. 417 af 31.       maj 2000 ) - vil den dataansvarlige ligeledes være  

 berettiget til at  

 forlange, at den der fremsætter anmodningen underskriver en begæring om  

 indsigt.
Derimod er oplysning om personnummer hverken nødvendig eller  

 tilstrækkelig legitimation, da datasikkerhed ikke må baseres på  

 personnummeret som en form for adgangskort (password), jf.
Datatilsynets  

 vejledning nr. 126 af 31. maj 2000, punkt 1.3 og 3.1.3.
Der kan heller ikke stilles krav om, at en anmodning om indsigt skal  

 indeholde en præcis angivelse af den eller de behandlinger, der ønskes  

 indsigt i.
En begæring om indsigt kan derfor principielt omfatte alle de  

 behandlinger, som måtte blive foretaget for den dataansvarlige, jf.  

 Datatilsynets vejledning, punkt 3.1.1.
For så vidt angår specielt bipersoner, er det endvidere ikke en  

 forudsætning for at få indsigt i den dataansvarliges behandlinger, at  

 denne person er søgbar i den dataansvarliges edb-system.
Dette indebærer  

 imidlertid ikke, at den dataansvarlige - i tilfælde, hvor det kun er  

 muligt at søge på behandlingens hovedpersoner - ikke vil være berettiget  

 til at anmode en biperson om at fremkomme med de fornødne oplysninger til,  

 at den dataansvarlige kan finde frem til eventuelle behandlinger af  

 oplysninger om bipersonen.
Den dataansvarlige kan dog ikke stille krav om,  

 at bipersonen skal oplyse hovedpersonens personnummer, jf.
Datatilsynets  

 vejledning, punkt 3.2.2. Der kan således ikke stilles krav om, at hverken  

 hovedpersoner eller bipersoner ved anmodning om indsigt skal oplyse  

 personnummer.
Den registreredes ret til indsigt omfatter som udgangspunkt en række  

 forhold vedrørende behandlingen af oplysninger om den pågældende, når  

 disse oplysninger er undergivet elektronisk behandling eller indgår i et  

 manuelt register, jf.
PDL § 31, stk. 1, og § 1, stk. 1 om lovens  

 anvendelsesområde.
Ved register forstås her enhver struktureret samling af  

 personoplysninger, der er tilgængelig efter bestemte kriterier, jf.
PDL §  

 3, stk. 3. Omfattet af begrebet er eksempelvis kartotekskasser,  

 journalbøger, fortegnelser og systematiske ringbind, men ikke samlinger af  

 "papirsager" eller enkelte "papirsager".
For så vidt angår den offentlige forvaltning omfatter disse  

 behandlinger både afgørelsessager, faktisk forvaltningsvirksomhed og anden  

 administrativ virksomhed.
Efter PDL § 32, stk. 2, jf.
OFL § 2, er sager  

 inden for strafferetsplejen, lovgivningssager og personalesager dog  

 undtaget fra retten til indsigt i samme omfang som efter  

 offentlighedsloven, jf. afsnit  

M.1.2.2 .
Den registreredes ret til indsigt er efter PDL § 32, stk. 2, jf.
OFL §  

 14, begrænset af særlige regler om tavshedspligt.
Det betyder, at  

 oplysninger omfattet af den særlige tavshedspligt efter SFL § 17, og  

 SKL § 6 F, stk. 2, skal undtages fra retten til indsigt i samme omfang som  

 efter OFL § 14, jf. afsnit  

 M.1.2.2 . Det samme gælder efter en konkret fortolkning andre  

 bestemmelser om særlig tavshedspligt på Skatteministeriets område, jf.  

 afsnit  

M.3 .
Enhver, der fremsætter anmodning herom, skal have meddelelse om,  

 hvorvidt der behandles oplysninger om vedkommende.
Hvis dette er  

 tilfældet, har den registrerede som udgangspunkt ret til indsigt i, hvilke  

 oplysninger der behandles, behandlingens formål, kategorierne af modtagere  

 af oplysningerne og tilgængelig information om, hvorfra disse oplysninger  

 stammer, jf.
PDL § 31, stk. 1, 2. pkt., nr. 1-4.
Den registreredes ret til indsigt er begrænset af undtagelser på en  

 række punkter, jf.
PDL § 32.
Efter bestemmelsen i PDL § 32, stk. 1, kan den dataansvarlige undlade  

 at give den registrerede ret til indsigt, hvis den pågældendes interesse i  

 at få kendskab til oplysninger findes at burde vige for "afgørende hensyn"  

 til private interesser, herunder hensynet til den pågældende selv, jf.  

 henvisningen til PDL § 30, stk. 1. Undtagelser kan endvidere gøres, hvis  

 den registreredes interesse i at få kendskab til oplysningerne findes at  

 burde vige for "afgørende hensyn" til offentlige interesser.
Det drejer  

 sig, jf. henvisningen til PDL § 30, stk. 2, navnlig om hensyn til Indskrænkninger i den registreredes adgang til oplysninger efter PDL §  

 31, stk. 1, kan efter bestemmelsen i PDL § 32, stk. 1, kun ske efter en  

 konkret afvejning af de modstående interesser.
I afvejningen indgår på den ene side den registreredes interesse i at  

 få kendskab til oplysningerne ikke blot i forbindelse med overvejelser om  

 indbringelse af en sag for domstolene, højere administrativ myndighed,  

 tilsynsmyndighed eller Folketingets Ombudsmand, men også med henblik på at  

 kunne kontrollere oplysningernes rigtighed og den dataansvarliges  

 anvendelse af oplysningerne.
På den anden side indgår i afvejningen  

 "afgørende hensyn" til private interesser, herunder hensynet til den  

 registrerede selv, samt hensynet til offentlige interesser.
De private og  

 offentlige interesser, der kan beskyttes efter bestemmelsen, er såvel den  

 dataansvarliges som tredjemands interesser.
Ved tredjemand forstås her  

 enhver anden fysisk eller juridisk person, offentlig myndighed,  

 institution eller ethvert andet organ end den registrerede og den  

 dataansvarlige, jf.
PDL § 3, nr. 6.
Det bemærkes, at indsigt kun kan nægtes, hvis der er nærliggende fare  

 for, at privates eller det offentliges interesser vil lide skade af  

 væsentlig betydning.
Der henvises til afsnit  

 E.3.10 ,  

 hvor omtalen af en udtalelse fra ombudsmanden præciserer  

 anvendelsesområdet for PDL § 30, stk. 2, nr. 6, i relation til anmeldelser  

 om den registrerede.
Denne afvejning af de modstående interesser skal foretages for hver  

 enkelt oplysning for sig.
Hvis afgørende hensyn til private eller  

 offentlige interesser kun gør sig gældende for en del af de oplysninger,  

 der behandles hos den dataansvarlige, skal den registrerede gøres bekendt  

 med de øvrige oplysninger.
 Der er efter bestemmelsen i PDL § 32, stk. 1, ikke adgang til generelt  

 at undtage bestemte former for behandling af oplysninger fra  

 indsigtsretten.
Efter bestemmelsen i PDL § 32, stk. 2, er oplysninger, der behandles  

 for den offentlige forvaltning som led i administrativ sagsbehandling,  

 undtaget fra indsigtsretten i samme omfang som efter reglerne i OFL § 2,  

 om undtagelse af sager, jf. ovenfor om omfattede sagsområder, reglerne i  

 OFL §§ 7 - 11, om interne dokumenter, jf. afsnit  

M.1.2.2 , samt  

 reglerne i OFL § 14 om tavshedspligt, jf. ovenfor om tavshedspligt.  

 Bestemmelsen er indsat for at sikre, at forvaltningsmyndigheders  

 behandling af oplysninger kan undtages fra den registreredes ret til  

 indsigt i samme omfang som efter offentlighedslovens regler om egenacces,  

 jf.
OFL § 4, stk. 2.
PDL § 32 fastsætter endvidere undtagelser fra retten til indsigt i  

 visse oplysninger, der behandles for domstolene, jf. stk. 3, og  

 oplysninger, der udelukkende behandles med henblik på videnskabelig  

 forskning og udarbejdelse af statistikker, jf. stk. 4. Endelig indeholder  

 stk. 5 en bemyndigelse til justitsministeren, der indebærer muligheden for  

 generelt at gøre undtagelse fra retten til indsigt i oplysninger, der  

 behandles af offentlige myndigheder på det strafferetlige område.
En sådan  

 generel undtagelse kan dog alene fastsættes, hvis reglen i PDL § 32, stk.  

 1, i almindelighed vil føre til, at der gives afslag.
 Bestemmelsen muliggør bl.a., at politiets efterforsknings- og  

 afgørelsesregister i Det Centrale Kriminalregister fortsat kan undtages  

 fra den registreredes ret til indsigt.
 Ved anmodninger om indsigt efter reglerne i PDL §§ 31 - 34, er det den  

 dataansvarlige myndighed, virksomhed mv., der har kompetencen til at  

 afgøre om anmodningen kan imødekommes.
Afgørelser truffet af den dataansvarlige vedrørende den registreredes  

 rettigheder kan indbringes for Datatilsynet til endelig administrativ  

 afgørelse, jf.
PDL § 61. Datatilsynets afgørelser kan efterprøves af  

 domstolene, jf. grundlovens § 63, hvorefter domstolene er berettiget til  

 at påkende ethvert spørgsmål om øvrighedsmyndighedens grænser.
Herudover  

 vil Datatilsynets afgørelser kunne indbringes for Folketingets  

 Ombudsmand.
Den dataansvarlige skal snarest besvare en anmodning om indsigt, jf.  

 PDL § 31, stk. 2, 1. pkt.
Den tid, der vil gå med at træffe afgørelse  

 vedrørende en anmodning om indsigt, vil eventuelt være afhængig af,  

 hvilken form for behandling der er tale om.
Der er derfor ikke fastsat  

 nogen absolut frist.
I stedet er der i bestemmelsens 2. pkt. indsat en  

 regel, hvorefter en dataansvarlig skal underrette den registrerede herom,  

 hvis det undtagelsesvis tager længere tid end 4 uger at besvare en  

 anmodning om indsigt.
Underretningen af den registrerede skal indeholde  

 oplysninger om grunden til, at der ikke kan træffes afgørelse inden for 4  

 uger efter modtagelsen, samt om hvornår afgørelsen kan forventes at  

 foreligge.
Meddelelser om indsigt i oplysninger efter PDL § 31, stk. 1, skal på  

 begæring gives skriftligt, jf.
PDL § 34, stk. 1, 1. pkt.
Kravet om  

 skriftlighed indebærer, at oplysningerne skal fremtræde i en sådan form,  

 at de kan læses umiddelbart og uden brug af tekniske hjælpemidler.  

 Meddelelsen bør normalt foreligge i form af en maskinel udskrift af  

 behandlingen.
Meddelelsen må ikke indeholde koder mv., som ikke er  

 umiddelbart forståelige.
I tilfælde, hvor hensynet til den registrerede  

 taler derfor, kan meddelelse af indsigt dog gives i form af en mundtlig  

 underretning om indholdet af oplysningerne, jf.
PDL § 34, stk. 1, 2. pkt.  

 Efter Datatilsynets vejledning nr. 126 af 10. juli 2000, punkt 3.4., vil  

 dette bl.a. kunne være tilfældet med hensyn til oplysninger om den  

 registreredes helbredsforhold.
I medfør af bestemmelsen i PDL § 34, stk. 2, har justitsministeren ved  

 bekendtgørelse nr.       533 af 15. juni 2000  fastsat regler om betaling for  

 private  

 dataansvarliges skriftlige meddelelser om indsigt.
Der gælder ikke  

 tilsvarende regler om betaling af skriftlige meddelelser om indsigt fra  

 offentlige myndigheder.
Hvis en registreret person har fået meddelelse efter PDL § 31, stk. 1,  

 har den pågældende ikke krav på en ny meddelelse før 6 måneder efter,  

 medmindre der godtgøres en særlig interesse heri, jf.
PDL § 33. Den  

 registrerede har således mulighed for - uanset fristen - at få indsigt i  

 tilfælde, hvor den pågældende kan sandsynliggøre, at der i modsætning til  

 tidligere meddelelse nu behandles oplysninger om den pågældende, eller at  

 der er sket væsentlige ændringer i de oplysninger eller forhold, der  

 behandles, jf.
Datatilsynets vejledning nr. 126 af 10. juli 2000, punkt  

 3.6.5.
M.2.2 Forholdet til forvaltningsloven Forholdet mellem  

 persondataloven        og anden lovgivning er reguleret i PDL § 2, stk.  

 1, hvorefter  

 regler om behandling af personoplysninger i anden lovgivning, som giver  

 den registrerede en bedre retsstilling, går forud for reglerne i  

 persondataloven.
 For så vidt angår grænsefladerne mellem persondataloven og  

 forvaltningsloven  

 må det indledningsvis afgøres, om (og eventuelt i hvilket omfang) en  

 anmodning om indsigt skal afgøres efter reglerne i persondatalovens  

 kapitel 9, §§ 31 - 34, eller efter reglerne om partsaktindsigt i  

 forvaltningslovens kapitel 4, §§ 9 - 18.
I de tilfælde, hvor en registreret person anmoder om indsigt i  

 personoplysninger, der er undergivet elektronisk databehandling, eller som  

 indgår i et manuelt register, jf.
PDL § 1, stk. 1, skal anmodningen som  

 udgangspunkt afgøres efter reglerne i persondatalovens kapitel 9, §§ 31 -  

 34. Hvis den registrerede person tillige er part i en sag, hvori den  

 dataansvarlige har truffet eller vil træffe afgørelse, kan den  

 registrerede også opnå aktindsigt efter forvaltningslovens regler om  

 partsaktindsigt, jf.
FVL § 9, stk. 1. Persondataloven medfører således  

 ikke indskrænkninger i parters adgang til aktindsigt efter reglerne i  

 forvaltningsloven.
Parter har dermed i overensstemmelse med forarbejderne  

 til forvaltningsloven ret til partsaktindsigt, uanset på hvilken måde en  

 forvaltningsmyndighed opbevarer sine dokumenter.
Sammenfattende gælder derfor, at en registreret person vil kunne opnå  

 indsigt efter reglerne i såvel persondataloven som forvaltningsloven, i de  

 tilfælde hvor der er tale om oplysninger om den pågældende selv i  

 dokumenter, der indgår i en afgørelsessag, som den pågældende må anses at  

 være part i.
Det er naturligvis en forudsætning, at der er tale om  

 behandling af oplysninger, som er omfattet af persondatalovens  

 anvendelsesområde.
Har en part ret til indsigt efter både persondataloven og  

 forvaltningsloven, skal der meddeles indsigt efter det regelsæt, der er  

 det mest gunstige for den pågældende.
I praksis vil afgørelser efter de to  

 regelsæt i et vist omfang føre til samme resultat.
Der er dog forskelle på  

 en række punkter.
Persondatalovens regler om den registreredes indsigtsret i kapitel 9 er  

 regler om egenacces, dvs. ret til at se oplysninger om vedkommende selv.  

 Forvaltningslovens regler om partsaktindsigt giver adgang til såvel  

 oplysninger om parten selv - og i større omfang end efter persondataloven  

 - som oplysninger om andre, herunder andre parter.
Dette fremgår af  

 følgende undtagelser i de to love.
Undtaget fra indsigtsretten efter persondataloven er således alle  

 oplysninger om den registrerede, som undergives behandling i forbindelse  

 med en forvaltningsmyndigheds forberedelse og afgørelse af en sag inden  

 for strafferetsplejen, jf.
PDL § 32, stk. 2, jf.
OFL § 2, stk. 1, 1. pkt.  

 Forvaltningsloven begrænser kun partens adgang til aktindsigt i sager om  

 strafferetlig forfølgning, jf.
FVL § 9, stk. 3, og der er med  

 henvisningen til lovens § 18 en vis adgang til aktindsigt selv i sådanne  

 sager, når de er afgjort.
For så vidt angår bestemmelser om tavshedspligt  

 er disse uden betydning for partens ret til aktindsigt, jf.
FVL § 9, stk.  

 2, mens den registreredes ret til indsigt er begrænset af særlige regler  

 om tavshedspligt, jf.
PDL § 32, stk. 2, jf.
OFL § 14.
 Derimod har den registrerede en videre adgang til indsigt for så vidt  

 angår omfattede sagsområder, idet persondataloven som hovedregel gælder  

 overalt i den offentlige forvaltning, hvor der elektronisk behandles  

 personoplysninger, jf. nærmere afsnit  

 M.2.1 , mens forvaltningslovens regler om parters  

 adgang til aktindsigt alene omfatter afgørelsessager.
Det bemærkes, at de mindre forskelle på henholdsvis forvaltningslovens  

 regler til beskyttelse af en forvaltningsmyndigheds interne  

 arbejdsdokumenter, jf. §§ 12 - 14, og de tilsvarende regler i  

 persondatalovens § 32, stk. 2, jf.
OFL §§ 7 - 11, næppe vil have nogen  

 større betydning i praksis.
 I alle de tilfælde, hvor en person kan støtte ret på både  

 forvaltningslovens regler om partsaktindsigt og persondatalovens  

 indsigtsregler, vil anvendelse af det for den pågældende bedst mulige  

 retsgrundlag i praksis betyde, at der træffes afgørelse efter  

 forvaltningslovens regler samtidig med at det sikres, at PDL § 31  

 opfyldes.
M.2.3 Forholdet til  

 offentlighedsloven Forholdet mellem  

 persondataloven  og anden lovgivning er reguleret i PDL § 2,  

 stk. 1, hvorefter regler om behandling af personoplysninger i anden  

 lovgivning, som giver den registrerede en bedre retsstilling, går forud  

 for reglerne i persondataloven.
 For så vidt angår grænsefladerne mellem på den ene side reglerne i  

 persondatalovens kapitel 9, §§ 31 - 34, om den registreredes indsigtsret  

 og på den anden side reglen i  

 OFL  § 4, stk. 2, om egenacces, må det  

 indledningsvis afgøres, hvilket retsgrundlag, der skal anvendes ved en  

 anmodning om indsigt.
I tilfælde hvor en registreret person anmoder om indsigt i  

 personoplysninger, der er undergivet elektronisk databehandling, eller som  

 indgår i et manuelt register, jf.
PDL § 1, stk. 1, skal anmodningen som  

 udgangspunkt afgøres efter reglerne i persondatalovens kapitel 9, §§ 31 -  

 34. Persondataloven medfører ikke herved indskrænkninger i den  

 registreredes muligheder for at få aktindsigt i en sags dokumenter efter  

 OFL § 4, stk. 2, om egenacces, hvis betingelserne herfor i øvrigt er  

 opfyldt.
 Loven sikrer således i overensstemmelse med forarbejderne til  

 offentlighedsloven, at en registreret person kan få aktindsigt, uanset om  

 en forvaltningsmyndighed kun opbevarer sine dokumenter i elektronisk  

 form.
En registreret person vil derfor, i de tilfælde hvor der er tale om  

 oplysninger om den pågældende selv i dokumenter, der er indgået til eller  

 oprettet af en forvaltningsmyndighed som led i administrativ  

 sagsbehandling i forbindelse med dens virksomhed, jf.
OFL § 4, stk. 1,  

 kunne opnå indsigt efter reglerne i såvel persondataloven som  

 offentlighedsloven.
Det er naturligvis en forudsætning, at der er tale om  

 behandling af oplysninger, som er omfattet af persondatalovens  

 anvendelsesområde.
Forvaltningsmyndigheden skal i disse tilfælde træffe  

 afgørelse på det for den pågældende mest gunstige retsgrundlag.
Dette vil dog ikke i praksis have nogen betydning, idet det i forhold  

 til en registreret person vil være muligt for forvaltningsmyndigheder at  

 gøre undtagelse fra indsigtsretten i samme omfang efter de to love.
Dette  

 gælder direkte undtagelser vedrørende sagstyper, myndighedens interne  

 dokumenter samt fortrolige oplysninger, der er omfattet af særlig  

 tavshedspligt, idet der i PDL § 32, stk. 2, er indsat en henvisning til  

 OFL § 2, samt OFL §§ 7 - 11 og 14. Dette gælder endvidere de undtagelser,  

 der kan gøres af hensyn til private og offentlige interesser efter OFL §  

 13, idet tilsvarende undtagelser følger af PDL § 32, stk. 1, jf. § 30,  

 stk. 1 og 2, jf. afsnit   

 M.2.1 .
M.3 Tavshedspligt Den almindelige tavshedspligt efter  

 FVL  § 27 gælder for alle, der virker inden for den  

 offentlige forvaltning, og omfatter enhver fortrolig oplysning om  

 offentlige og private forhold, som de pågældende personer har fået  

 kendskab til ved udøvelsen af deres virksomhed.
Den almindelige  

 tavshedspligt gælder således for alle myndigheder på Skatteministeriets  

 område og omfatter fortrolige oplysninger om både offentlige og private  

 forhold.
Se afsnit  

 M.3.1.
Den særlige tavshedspligt efter SFL § 17 gælder for alle  

 myndigheder på Skatteministeriets område  og omfatter alene nærmere  

 angivne oplysninger om private forhold, som myndighederne gennem deres  

 arbejde, herunder kontrolarbejdet, er kommet i besiddelse af.
Se afsnit  

 M.3.2.
Den særlige tavshedspligt efter SKL § 6 F gælder for told- og  

 skatteforvaltningen.
Registrerede oplysninger i told- og  

 skatteforvaltningens observationsregister eller oplysninger,  

 der ligger til grund for registrering i dette register efter SKL § 6  

 F, er omfattet af samme tavshedspligt som den, der gælder for oplysninger  

 omfattet af SFL § 17. Se afsnit  

M.3.3 .
 For så vidt angår andre bestemmelser om særlig tavshedspligt, se afsnit  

 M.3.4  

 og  

 M.3.5.
M.3.1 Almindelig tavshedspligt Efter  

 FVL  §  

 27 har alle, der virker i den offentlige forvaltning, tavshedspligt, jf.  

 straffelovens  

 § 152 og §§ 152 c - 152 f, når en oplysning ved lov eller anden gyldig  

 bestemmelse er betegnet som fortrolig, eller når det i øvrigt er  

 nødvendigt at hemmeligholde den for at varetage væsentlige hensyn til  

 offentlige eller private interesser.
Straffeloven indeholder ingen nærmere angivelse af, hvilke offentlige  

 og private interesser, der kan føre til, at en oplysning må anses for at  

 være fortrolig.
FVL § 27, stk. 1, indeholder imidlertid en opregning af de  

 hensyn, der efter en konkret vurdering i det enkelte tilfælde kan føre  

 til, at en oplysning er fortrolig og dermed undergivet tavshedspligt.  

 Opregningen er ikke udtømmende, men må antages at dække langt den  

 overvejende del af de hensyn, der kan føre til tavshedspligt.
 Straffeloven indeholder endvidere ikke en fuldstændig angivelse af  

 tavshedspligtens omfang.
 Uden for de tilfælde, hvor der i medfør af lov eller EF-forordning er  

 pligt til at videregive fortrolige oplysninger, eller hvor videregivelse  

 er i overensstemmelse med åbenbar almeninteresse, beror den strafbare  

 handling derfor på, om der er tale om "uberettiget" videregivelse.
 Da myndighederne på Skatteministeriets område er omfattet af specielle  

 tavshedsforskrifter, der pålægger disse myndigheder en tavshedspligt, der  

 er mere vidtgående for så vidt angår en række særligt opregnede  

 oplysninger om private forhold, har den almindelige tavshedspligt efter  

 forvaltningsloven kun selvstændig betydning for oplysninger om offentlige  

 forhold.
M.3.2 Særlig tavshedspligt, jf.  

 skatteforvaltningslovens § 17 Efter skatteforvaltningslovens § 17, jf.
Lovbekendtgørelse nr. 758 af  

 2. august 2005, med den ændring, der følger af § 4 i lov nr. 544 af 24.  

 juni 2005 skal skattemyndighederne under ansvar efter  

 straffelovens  §§  

 152 - 152 a og §§ 152 c - 152 f iagttage ubetinget tavshed overfor  

 uvedkommende med hensyn til oplysninger om en fysisk eller juridisk  

 persons økonomiske, erhvervsmæssige eller privatlivet tilhørende forhold,  

 som de under varetagelsen af deres arbejde bliver bekendt med.
Det gælder  

 ligeledes alle oplysninger af den omtalte art, der modtages i henhold til  

 de af Danmark indgåede dobbeltbeskatningsaftaler og andre internationale  

 aftaler på skatteområdet, jf.  

 afsnit       M.3.5.1  

 .
 De skattemyndigheder, der er omfattet af SFL § 17, er  

 departementet, skatte- og vurderingsankenævn,  

 Landsskatteretten, Skatterådet og SKAT.
Den særlige tavshedspligt efter SFL § 17 omfatter såvel embedsmænd  

 i administrationen som medlemmer af  skatte- og vurderingsankenævn,  

 Skatterådet og Landsskatteretten.
Tavshedspligten omfatter herudover den,  

 som i øvrigt er beskæftiget med skatteadministrative opgaver for en af de  

 skattemyndigheder, der er omfattet af skatteforvaltningslovens § 17.
Den særlige tavshedspligt gælder tillige for sagkyndige medhjælpere  

 samt i øvrigt enhver, der som følge af et i henhold til aftale med det  

 offentlige påtaget arbejde kommer til kundskab om sådanne forhold.
Er  

 aftalen indgået med en virksomhed, gælder forpligtelsen alle, der under  

 deres arbejde i virksomheden får kundskab om forhold som de  

 ovennævnte.
Den særlige tavshedspligt efter SFL § 17 gælder som  

 anført også for myndighederne på  

 vurderingsområdet.
Tavshedspligten har imidlertid ikke samme  

 praktiske betydning på vurderingsområdet som på skatteområdet, da  

 ejendomsvurderingerne er offentligt tilgængelige.
Som eksempel på  

 oplysninger, som det vil være strafbart at videregive for disse  

 myndigheder, kan nævnes iagttagelser, der er gjort under en besigtigelse,  

 og som er vurderingen uvedkommende.
Disse myndigheder må heller ikke  

 give oplysning om indholdet af enkelte salgsindberetninger, selv om  

 oplysningerne i vidt omfang vil kunne udledes af tingbøgerne.
 Den særlige tavshedspligt omfatter oplysninger, der kan henføres til en  

 bestemt fysisk eller juridisk person, og som vedrører den pågældendes  

 økonomiske, erhvervsmæssige eller privatlivet tilhørende forhold.
SFL § 17 indebærer, at anvendelsesområdet for den særlige,  

 skærpede tavshedspligt udvides, således at den ikke som hidtil kun  

 omfatter skatteområdet men hele ministerområdets lovgivning bortset fra  

 lovgivning, der ikke er lovgivning om skatter i bred forstand.
Baggrunden  

 for udvidelsen af den særlige tavshedspligt til hele ministerområdet er  

 etableringen af den statslige enhedsforvaltning.
 Den særlige tavshedspligt omfatter herefter alle oplysninger af den  

 nævnte art, som myndighederne bliver bekendt med i forbindelse med deres  

 arbejde på indkomst- og ejendomsværdiskatteområdet samt afgift-, told-,  

 ejendomsvurdering- og inddrivelsesområdet.
 Vejledning om afgrænsningen af oplysninger om økonomiske eller  

 privatlivet tilhørende forhold kan søges i OFL § 12, stk. 1, nr. 1, jf.  

 afsnit  

M.1.2.2 .
Reglerne i SFL § 17 pålægger de omfattede myndigheder en ubetinget  

 tavshedspligt overfor uvedkommende.
En nærmere fastlæggelse af  

 tavshedspligtens omfang beror således på undtagelser efter særlig  

 lovhjemmel samt fortolkningen af "uvedkommende", jf. afsnit  

 M.3.2.1.
M.3.2.1 Videregivelse af fortrolige oplysninger  

 til private Begrebet uvedkommende fortolkes restriktivt i forhold til private.  

 Skattemyndighederne må derfor ikke uden særlig lovhjemmel udlevere  

 oplysninger omfattet af tavshedspligten efter SFL § 17, til  

 andre private end den, der har afgivet oplysningen eller den, som  

 oplysningen er om.
Sådan særlig lovhjemmel findes bl.a.  

 i forvaltningslovens regler om aktindsigt for parter og i  

 persondataloven i det omfang den registreredes retsstilling ikke forringes  

 herved, jf.  

 persondataloven s § 2, stk. 1.
En sådan særlig lovhjemmel findes endvidere i SFL § 18, om  

 videregivelse af oplysninger til ægtefæller.
Efter bestemmelsen har  

 ægtefæller og forhenværende ægtefæller ret til ved henvendelse til told-  

 og skatteforvaltningen  at få oplyst indholdet af den anden  

 ægtefælles selvangivelse og ansættelse af indkomst- eller  

 ejendomsværdiskat for indkomstår, hvor de var ægtefæller og samlevende.  

 Vurderingen af, om de pågældende ægtefæller eller forhenværende ægtefæller  

 kan anses for samlevende i skattemæssig forstand, skal ske efter  

 kildeskattelovens        § 4. Det fremgår af afgørelse fra  

 Skatteministeriets departement  

 i TfS 1987, 564 DEP, at KSL § 80, stk. 1, (nu SFL § 18) også omfatter  

 det indkomstår, hvori der er indtruffet samlivsophævelse og/eller  

 skilsmisse/separation Denne særlige adgang for ægtefæller og forhenværende ægtefæller  

 til at få oplyst indholdet af hinandens selvangivelser og ansættelser  

 af indkomst- eller ejendomsværdiskat efter SFL § 18, åbner ikke  

 mulighed for told- og skatteforvaltningen til uopfordret og automatisk at  

 udsende det omfattede materiale for begge ægtefæller i samme kuvert, da  

 udlevering efter bestemmelsen kun kan ske på grundlag af en anmodning, jf.  

 TfS 1995, 343 TSS.
Det er i samme afgørelse forudsat, at  

 forskudsopgørelser ikke er omfattet af bestemmelsen.
En sådan særlig hjemmel findes også i  

 FVL  § 24, om  

 begrundelsespligten.
Det betyder, at videregivelse af oplysninger omfattet  

 af SFL § 17, til andre private end den oplysningen er om, ikke vil  

 være en overtrædelse af tavshedspligten, hvis oplysningerne er omfattet af  

 begrundelseskravet i FVL § 24 i forbindelse med, at en skattemyndighed  

 træffer afgørelse.
Om forvaltningslovens krav til en begrundelse henvises  

 til afsnit  

 E.3.7.
Mens kravet om henvisning til retsregler i FVL § 24, stk. 1, er  

 absolut, gælder pligten til en kort redegørelse om faktiske omstændigheder  

 efter FVL § 24, stk. 2, kun, når der er behov for det.
Spørgsmålet om,  

 hvorvidt og i hvilket omfang begrundelsen skal indeholde oplysninger om  

 faktiske omstændigheder, beror således på en konkret vurdering.
Det samme  

 gælder undtagelsesbestemmelsen i FVL § 24, stk. 3, hvorefter  

 begrundelsespligten kan begrænses - eller efter omstændighederne bortfalde  

 - efter en konkret vurdering, jf. kriterierne i FVL § 15.
 Der skal derfor, når fortrolige oplysninger om tredjemand overvejes  

 anvendt i en begrundelse, foretages en vurdering af, hvorvidt disse  

 oplysninger er påkrævet ud fra væsentlighedskriteriet i FVL § 24, stk. 2,  

 og hvis dette er tilfældet, om der efter en konkret afvejning af de modsat  

 rettede hensyn nævnt i FVL § 24, stk. 3, skal foretages en begrænsning af  

 begrundelsen for så vidt angår disse oplysninger.
 I sager, hvor der er flere parter, eksempelvis på  

 arbejdsgiverkontrollens område, skal der ligeledes foretages en vurdering  

 efter FVL § 24, stk. 3, jf. § 15, af i hvilket omfang, der ved  

 fremsendelse af afgørelse og sagsfremstilling til den ene part, skal  

 fjernes eller bibeholdes evt. fortrolige oplysninger om den anden  

 part.
Endelig findes en sådan særlig hjemmel i FVL § 19, om  

 partshøringspligten.
Det betyder, at videregivelse af oplysninger omfattet  

 af SFL § 17, til andre private, end den oplysningen er om, ikke  

 vil være en overtrædelse af tavshedspligten, hvis oplysningerne er  

 omfattet af myndighedernes partshøringspligt efter FVL § 19, stk. 1. Efter  

 undtagelsesbestemmelsen i stk. 2, gælder pligten til at videregive  

 oplysninger efter stk. 1, imidlertid ikke, hvis parten efter reglerne om  

 aktindsigt i forvaltningsloven ikke har ret til de pågældende oplysninger.  

 Der skal derfor ved overvejelse af partshøring over oplysninger om  

 faktiske omstændigheder, der indeholder fortrolige oplysninger om  

 trediemand, foretages en vurdering af om der efter en konkret afvejning af  

 de modsatrettede hensyn, der er nævnt i FVL § 15, skal foretages en  

 begrænsning af de omfattede oplysninger, eller om høringen helt skal  

 bortfalde.
M.3.2.2 Videregivelse af fortrolige oplysninger  

 til andre forvaltningsmyndigheder Oplysninger som nævnt i skatteforvaltningslovens § 17 kan som  

 hovedregel videregives til andre forvaltningsmyndigheder efter reglerne i  

 FVL § 28.
 Det forudsættes endvidere, at personoplysninger som nævnt i SFL §  

 17, der behandles ved hjælp af elektronisk databehandling, kan videregives  

 til andre myndigheder efter reglerne herom i persondataloven.
 Der skelnes i FVL § 28 mellem oplysninger om enkeltpersoners rent  

 private forhold, jf. stk. 1, og andre fortrolige oplysninger, jf. stk.  

 3.
 Som eksempler på oplysninger om enkeltpersoners rent private forhold  

 nævnes i bestemmelserne oplysninger om race, religion og hudfarve, om  

 politiske, foreningsmæssige, seksuelle og strafbare forhold samt om  

 helbredsforhold, væsentlige sociale problemer og misbrug af nydelsesmidler  

 og lignende.
 Oplysninger om enkeltpersoners rent private forhold må efter  

 FVL  § 28, stk. 2  

 kun videregives, når en af følgende betingelser er opfyldt:
Andre fortrolige oplysninger, herunder oplysninger om økonomiske eller  

 erhvervsmæssige forhold, må efter forvaltningsloven videregives til en  

 anden forvaltningsmyndighed i videre omfang end oplysninger om  

 enkeltpersoners rent private forhold.
Videregivelse af andre fortrolige  

 oplysninger må således ske, når det må antages, at oplysningen vil være af  

 væsentlig betydning for den modtagende myndigheds virksomhed eller for en  

 afgørelse, denne myndighed skal træffe, jf.
FVL § 28, stk. 3.
Er en forvaltningsmyndighed berettiget til at videregive en fortrolig  

 oplysning til en anden forvaltningsmyndighed, har den pågældende  

 forvaltningsmyndighed også pligt til at efterkomme en udleveringsanmodning  

 fra en anden forvaltningsmyndighed, jf.
FVL § 31.
Etableringen af den statslige enhedsforvaltning indebærer, at SKAT  

 anses for én selvstændig forvaltningsmyndighed.
Videregivelse af  

 oplysninger mellem eksempelvis to skattecentre, to samarbejder eller  

 mellem en af disse enheder og hovedcentret anses derfor tilsvarende for  

 intern videregivelse, jf. afsnit  

 M.3.2.3 .
SFL § 16, stk. 2, bemyndiger skatteministeren til at fastsætte regler  

 om, at kommunalbestyrelsen skal løse opgaver, der har karakter af  

 borgervejledning og lignende faktisk forvaltningsvirksomhed, og som efter  

 § 1 henhører under SKATs opgaver.
Skatteministeren har udnyttet denne  

 bemyndigelse i bekendtgørelse nr. 1007 af 20. oktober 2005 om kommunernes  

 borgerbetjening på skatteområdet.
Har kommunalbestyrelsen oprettet et eller flere borgerservicecentre i  

 kommunen og lagt opgaven på skatteområdet der, gælder Indenrigs- og  

 Sundhedsministeriets lov nr. 554 af 24. juni 2005 om kommunale  

 borgerservicecentre for udvekslingen af oplysninger mellem SKAT og det  

 kommunale borgerservicecenter.
Skatteopgaven er nærmere bestemt omfattet  

 af lovens § 3, stk. 6, som bestemmer at bestemmelserne i stk. 1 og 2  

 gælder tilsvarende, når borgerservicecentret varetager en kommunal  

 administrativ borgerbetjeningsopgave, som er tilknyttet en anden  

 myndigheds opgaver.
 Har kommunalbestyrelsen ikke oprettet et eller flere kommunale  

 borgerservicecentre eller oprettet et eller flere borgerservicecentre men  

 ikke placeret skatteopgaven der, følger det af SFL § 16, stk. 3, at  

 borgerservicecenterlovens § 3, stk. 6, jf. § 3, stk. 1 og 2, finder  

 tilsvarende anvendelse.
Borgerservicecenterlovens § 3, stk. 1, bestemmer, at varetager et  

 borgerservicecenter en administrativ borgerbetjeningsopgave for en anden  

 myndighed, kan denne myndighed videregive oplysninger til  

 borgerservicecentret.
Det gælder dog kun, såfremt videregivelsen er  

 fornøden til borgerservicecentrets varetagelse af opgaven.
Borgerservicecenterlovens § 3, stk. 2, bestemmer, at varetager et  

 borgerservicecenter en administrativ borgerbetjeningsopgave for en anden  

 myndighed, kan borgerservicecentret til denne myndighed videregive de  

 oplysninger, som borgerservicecentret er i besiddelse af som følge af  

 varetagelsen af opgaven.
Det gælder dog kun, såfremt videregivelsen er  

 fornøden til myndighedens varetagelse af tilknyttede opgaver eller  

 tilsyns- og kontrolopgaver i forhold til borgerservicecentrets  

 opgavevaretagelse.
 Den kommunale borgerbetjening kan alene videregive skatteoplysninger  

 til den øvrige del af borgerbetjeningen eller af den kommunale forvaltning  

 efter de almindelige videregivelsesregler i forvaltningsloven og  

 persondataloven.
 Den kommunale borgerbetjening på skatteområdet er ikke en  

 skattemyndighed i skatteforvaltningslovens forstand og borgerbetjeningen  

 er derfor ikke omfattet af den særlige tavshedspligt i SFL § 17.
FVL § 28 omfatter både videregivelse efter anmodning og uopfordret  

 videregivelse.
Den myndighed, der sidder inde med den fortrolige  

 oplysning, skal dog være opmærksom på, at der ved uopfordret videregivelse  

 i sagens natur ikke foreligger en udleveringsanmodning fra en anden  

 forvaltningsmyndighed.
Det betyder normalt et mere usikkert grundlag for  

 beslutningen om udlevering, end hvis der foreligger en  

 udleveringsanmodning og dermed en bedømmelse af udleveringsbehovet fra den  

 eventuelt modtagende forvaltningsmyndighed.
 Uopfordret videregivelse af oplysninger som nævnt i  

 skatteforvaltningslovens § 17 kan eksempelvis ske, hvis der er en konkret  

 mistanke om en lovovertrædelse - uanset om denne er begået hændeligt,  

 uagtsomt eller forsætligt - og hvis oplysningens videregivelse må  

 forventes at kunne medvirke til, at lovovertrædelsen konstateres og dermed  

 berigtiges.
Lovbestemmelser, der tillægger andre forvaltningsmyndigheder en særlig  

 ret til at rekvirere fortrolige oplysninger fra told- og  

 skatteforvaltningen, kan endvidere tages som udtryk for, at der for disse  

 myndigheder kan være et særligt kontrolbehov.
Eksistensen af sådanne  

 lovbestemmelser kan derfor indgå i bedømmelsen af, om fortrolige  

 oplysninger kan/skal videregives uopfordret.
Kompetencen til at afgøre i første instans, om en fortrolig oplysning  

 efter reglerne i FVL § 28 og § 31 skal videregives til en anden  

 forvaltningsmyndighed, tilkommer den myndighed, hvor oplysningen er.
Det  

 er derfor den myndighed, som er i besiddelse af de fortrolige oplysninger,  

 der afgør om videregivelse er berettiget, samt i hvilken form de  

 pågældende oplysninger skal videregives, jf.
TfS 1996, 503 TSS.
Videregivelse af oplysninger efter persondataloven er omfattet af samme  

 kompetence.
Det bemærkes, at FVL § 31 også gælder for videregivelse af  

 personoplysninger, der er omfattet af persondataloven.
Kompetencen til at afgøre en klage over et afslag på en  

 videregivelsesanmodning fra en anden forvaltningsmyndighed tilkommer  

 Landsskatteretten, jf.
SFL § 11, stk. 1, nr. 1.
M.3.2.3 Videregivelse af fortrolige oplysninger  

 inden for samme myndighed Efter  

 FVL  §  

 32 må den, der virker inden for den offentlige forvaltning, ikke skaffe  

 sig fortrolige oplysninger, som ikke er af betydning for udførelsen af den  

 pågældendes opgaver.
Bestemmelsen sætter således grænser for hvem inden  

 for en forvaltningsmyndighed, der kan gives adgang til en fortrolig  

 oplysning.
 Efter den hidtil gældende bestemmelse i SSL § 37 blev der ikke skelnet  

 mellem videregivelse af oplysninger til andre forvaltningsmyndigheder  

 og videregivelse af oplysninger inden for samme forvaltningsmyndighed.  

 Fortrolighedskravet var det samme, og videregivelse af oplysninger var  

 derfor i begge situationer omfattet af de samme regler, jf. afsnit  

 M.3.2.2 .
Den særlige tavshedspligt efter SFL § 17 indebærer imidlertid, at  

 intern videregivelse inden for told- og skatteforvaltningen vil være  

 omfattet af de almindelige regler herom i forvaltningsloven.
Da  

 forvaltningsloven ikke indeholder andre regler for intern videregivelse af  

 oplysninger end § 32, er det alene denne bestemmelse, der regulerer intern  

 videregivelse af oplysninger.
 Kompetencen til at afgøre, om en fortrolig oplysning skal videregives  

 indenfor samme myndighed, tilkommer den, der som følge af sit arbejde har  

 kendskab til oplysningen.
M.3.2.4 Fremgangsmåde ved videregivelse af  

 fortrolige oplysninger Originale dokumenter mv. videregives normalt ikke, og i givet fald kun  

 efter direkte anmodning og mod kvittering.
Udleveres originale dokumenter  

 undtagelsesvis, skal myndigheden normalt beholde en kopi af de udleverede  

 dokumenter.
Ved udlevering af oplysninger skal det sikres, at  

 oplysningerne ikke omfatter fortrolige oplysninger, som ikke er omfattet  

 af udleveringsadgangen/-pligten.
Normalt videregives oplysninger i  

 originale dokumenter ved gennemsyn på stedet, i form af kopi eller alene  

 mundtligt, således at de originale dokumenter forbliver hos myndigheden.
M.3.2.5 Klage over videregivelse af fortrolige  

 oplysninger eller overtrædelse af tavshedspligten Den, som en fortrolig oplysning er om, kan være uenig i, at en  

 forvaltningsmyndighed beslutter at videregive oplysningen.
Den pågældende  

 er berettiget til at påklage en sådan videregivelse.
Klageberettiget er  

 endvidere den, som har modtaget en fortrolig oplysning om tredjemand, og  

 som anser videregivelsen for en overtrædelse af tavshedspligten.
 En sådan klage over overtrædelse af tavshedspligten kan indbringes for  

 Told- og Skattedirektøren.
M.3.2.6 Vidneforklaring Reglerne om videregivelse af fortrolige oplysninger i   

 FVL  

 § 28 gælder alene i forhold til andre forvaltningsmyndigheder.
 Reglerne om videregivelse af oplysninger til domstolene til brug for  

 behandlingen af retssager er bl.a. reguleret i  

 retsplejelovens        kapitel 18 om vidner.
Efter lovens § 169, stk. 1, må personer i offentlig tjeneste eller  

 hverv ikke uden samtykke af vedkommende myndighed afkræves vidneforklaring  

 om forhold, med hensyn til hvilke, der i det offentliges interesse  

 påhviler dem tavshedspligt.
Reglen gælder alene for vidneforklaring om  

 forhold, hvor den ansatte af hensyn til det offentliges interesser er  

 pålagt tavshedspligt, jf.
FVL § 27 og tjenestemandslovens § 10, stk. 2.  

 Bestemmelsen i § 169, stk. 2 fastsætter endvidere, at hvis samtykke  

 nægtes, kan retten, når afgivelse af forklaring anses for at være af  

 afgørende betydning, pålægge vedkommende myndighed over for retten at  

 begrunde nægtelsen.
Hvis retten herefter finder, at hensynet til  

 hemmeligholdelse bør vige for hensynet til sagens oplysning, kan den  

 bestemme, at vidneforklaring skal afgives.
I en sag, hvor den  

 skattepligtige havde anmodet om vidneafhøring af ligningsrådsmedlemmer og  

 embedsmænd, og hvor myndigheden havde nægtet samtykke, fandt retten, at  

 der forelå en klar beskyttelsesværdig interesse i tavshedspligt for så  

 vidt angår meningstilkendegivelser i et kollegialt organ.
Retten tillod  

 derfor ikke indkaldelse af de pågældende som vidner, jf.
TfS 1995, 42 ØLK.  

 I en anden sag blev skatteyders anmodning om vidneafhøring af en  

 sagsbehandler ved skatteforvaltningen ligeledes afvist, da retten fandt,  

 at vidneførsel ikke var egnet som bevismiddel i sager om indkomst- og  

 skatteansættelser.
Oplysningerne kunne lige så godt eller mere betryggende  

 opnås ved indhentelse af skriftlige erklæringer fra skatteforvaltningen,  

 jf.
TfS 2001, 758 ØLK.
Hvis den offentligt ansatte tillige er pålagt en tavshedspligt, der er  

 begrundet i hensynet til private interesser, herunder særlig tavshedspligt  

 på Skatteministeriets område, er den pågældendes vidnepligt omfattet  

 af reglerne i både § 169 og § 170, stk. 3. Det betyder, at den ansatte kun  

 er forpligtet til at afgive vidneforklaring, hvis ingen af de to  

 bestemmelser udelukker vidneforklaring.
Reglen i lovens § 170, stk. 3,  

 fastsætter således, at retten kan bestemme, at forklaring ikke skal gives  

 om forhold, med hensyn til hvilke vidnet i medfør af lovgivningen har  

 tavshedspligt, og hvis hemmeligholdelse har væsentlig betydning.
M.3.3 Særlig tavshedspligt, jf.
SKL § 6  

 F Efter  

 SKL  §  

 6 F kan told- og skatteforvaltningen - med henblik på at imødegå  

 overtrædelser af lovgivningen om skatter og andre ydelser til det  

 offentlige - oprette et register over fysiske og juridiske personer, der  

 har påført eller forsøgt at påføre det offentlige betydelige tab af  

 skatter, arbejdsmarkedsbidrag, told eller afgifter.
 Oplysninger, der er registreret efter SKL § 6 F, samt oplysninger, der  

 indgår i den sagsbehandling i told- og skatteforvaltningen, der ligger til  

 grund for en registrering, er undergivet samme særlige tavshedspligt som  

 den, der efter skatteforvaltningslovens § 17gælder for oplysninger, som  

 skattemyndighederne bliver bekendt med under varetagelsen af deres  

 arbejde, jf. afsnit  

M.3.2 .
 Den særlige tavshedspligt efter SKL § 6 F gælder for told- og  

 skatteforvaltningen.
 Det beror på de almindelige regler i forvaltningsloven og  

 persondataloven, om oplysninger fra registret kan videregives til en anden  

 forvaltningsmyndighed, jf. afsnit  

M.3.2.2 .
 Oplysninger, der er undergivet den særlige tavshedspligt, kan ikke uden  

 særlig lovhjemmel videregives til private, jf. afsnit  

 M.3.2.1.
M.3.4 Særlig tavshedspligt i international  

 ret Der findes en række bestemmelser om særlig tavshedspligt i  

 international ret, der har betydning for SKATs videregivelse af fortrolige  

 oplysninger.
 I det omfang sådanne bestemmelser findes i EF-forordninger, dvs.  

 retsregler der er umiddelbart anvendelige, eller i EF-retsakter og  

 folkeretlige traktater, der ved lovomskrivning eller lovhenvisning er  

 gjort til en del af dansk ret, vil de være omfattet af begrebet "særlige  

 bestemmelser fastsat ved lov" efter  

 OFL  § 14. Oplysninger omfattet af sådanne  

 bestemmelser om tavshedspligt vil derfor som hovedregel kunne undtages  

 efter OFL § 14.
 Derimod vil sådanne bestemmelser som udgangspunkt ikke have betydning  

 for afgørelser om aktindsigt efter forvaltningsloven, i overensstemmelse  

 med hovedreglen om, at tavshedspligt ikke begrænser parters ret til  

 aktindsigt, jf. afsnit  

 M.1.2.1.
 Det vil dog i disse tilfælde være nærliggende at overveje, om  

 myndigheden er forpligtet til at begrænse aktindsigten ved hjælp af  

 bestemmelsen i FVL § 15, stk. 1, nr. 2, om hensynet til fremmede  

 stater.
M.3.4.1 Skatteområdet På skatteområdet findes bestemmelser om særlig tavshedspligt bl.a. i de  

 dobbeltbeskatningsoverenskomster, som Danmark har indgået med andre  

 stater.
Dobbeltbeskatningsoverenskomster er folkeretlige traktater, der -  

 uanset om de er gennemført før eller efter bemyndigelseslovens ophævelse i  

 1994 - er en del af gældende dansk ret.
 De fleste dobbeltbeskatningsoverenskomster indeholder således  

 bestemmelser om udveksling af oplysninger og tavshedspligt, der med mindre  

 afvigelser svarer til artikel 26 i  

 OECD's modelkonvention  om udveksling af  

 oplysninger.
Efter artikel 26, stk. 1, skal enhver oplysning, som er modtaget af en  

 af de kontraherende stater i medfør af artiklens udvekslingsbestemmelser,  

 behandles som hemmelig på samme måde som oplysninger modtaget i henhold  

 til den interne lovgivning i denne stat.
Det betyder, at opretholdelsen af  

 hemmeligholdelse i en stat, der modtager oplysninger, er et spørgsmål om  

 den nationale lovgivning i den pågældende stat.
Bestemmelsen fastsætter  

 endvidere, at disse oplysninger kun må meddeles til personer eller  

 myndigheder (herunder domstole og forvaltningsmyndigheder) beskæftiget med  

 påligning, opkrævning, tvangsinddrivelse eller retsforfølgning af eller  

 afgørelse af ankesager, med hensyn til skatter omhandlet af  

 overenskomsten.
Efter modelkommentaren omfatter denne kreds "også  

 skatteyderen, hans befuldmægtiget eller vidnerne." Efter artikel 26, stk. 2, skal stk. 1 i intet tilfælde kunne fortolkes  

 således, at der pålægges en kontraherende stat pligt til at foretage  

 forvaltningsakter, der strider mod dens egen og den anden kontraherende  

 stats lovgivning eller forvaltningspraksis.
Dette indebærer, at  

 bestemmelser om tavshedspligt i dobbeltbeskatningsoverenskomster ikke  

 begrænser parters ret til aktindsigt, i overensstemmelse med hovedreglen i  

 FVL  § 9, stk.  

 2, og at eventuel undtagelse af oplysninger fra aktindsigt skal afgøres  

 efter FVL § 15, stk. 1, nr. 2 og 4, jf.
FOB 1992, 238 ff.
Ombudsmanden  

 udtaler i sagen, som vedrører den dansk-tyske  

 dobbeltbeskatningsoverenskomst, at der ikke efter hans opfattelse vil  

 kunne være "afgørende hensyn" af den art, som er omhandlet i § 15, stk. 1,  

 nr. 2, om hensynet til fremmede magter, der medfører undtagelse af  

 oplysninger fra aktindsigt i sager om dobbeltbeskatning, men at § 15, stk.  

 1, nr. 4, om kontrolhensyn efter omstændighederne kan anvendes, hvis der  

 vil kunne påvises en konkret, nærliggende risiko for skatteunddragelse af  

 ikke ubetydeligt omfang.
M.3.4.2 Toldområdet Bestemmelser om særlig tavshedspligt findes på toldområdet bl.a. i  

 Toldkodeksen,       aktindsigtsforordningen og i bistandsforordningen  samt i  

 visse  

 forordninger om administration af EU's landbrugsordninger (FEOGA).
 Efter artikel 15 i Toldkodeksen er toldmyndighederne pålagt  

 tavshedspligt med hensyn til "enhver oplysning af fortrolig art, eller som  

 meddeles fortroligt". Det er ikke nærmere angivet - hverken i selve  

 bestemmelsen eller i kodeksens artikel 4 om grundlæggende definitioner -  

 hvilke oplysninger, der er omfattet af tavshedspligten.
Tavshedspligten indebærer, at en omfattet oplysning kun må videregives  

 med udtrykkelig tilladelse fra den person eller den myndighed, der har  

 meddelt den, eller hvis toldmyndighederne er forpligtet eller bemyndiget  

 hertil, efter gældende bestemmelser, herunder især bestemmelser vedrørende  

 databeskyttelse eller i forbindelse med en retssag.
Efter kodeksens  

 artikel 4, punkt 1, omfatter person såvel en fysisk som en juridisk  

 person, og efter artikel 4, punkt 3, er toldmyndigheder, de myndigheder  

 der bl.a. har beføjelse til at håndhæve toldforskrifterne.
 Efter artikel 45 i bistandsforordningen er oplysninger, der under en  

 hvilken som helst form meddeles i medfør af denne forordning, herunder  

 også oplysninger i toldinformationssystemet, fortrolige.  

 Toldinformationssystemet er nærmere beskrevet og reguleret i forordningens  

 artikler 23 - 41, herunder tilladt registrering af personoplysninger.
 De nævnte oplysninger er efter bestemmelsen omfattet af den tjenstlige  

 tavshedspligt, der gælder for oplysninger af samme art, i den medlemsstat,  

 som modtager dem.
 Tavshedspligten indebærer navnlig, at de nævnte oplysninger ikke må  

 meddeles andre personer end dem, der er bemyndiget til at kende eller  

 bruge dem i kraft af deres stilling i medlemsstaterne eller i  

 fællesskabsinstitutionerne.
 Bestemmelsen fastsætter endvidere betingelser for anvendelse af disse  

 oplysninger ud over forordningens formål, ligesom det præciseres, at  

 oplysninger om fysiske og juridiske personer kun må indgå i de  

 meddelelser, der er nævnt i forordningen, hvis det er strengt nødvendigt  

 for at forebygge, efterforske eller forfølge transaktioner, der er i strid  

 med told- eller landbrugsbestemmelserne, jf. dog bestemmelserne i  

 forordningens afsnit V om toldinformationssystemet.
Det er i forordningens artikel 1, punkt 2 fastsat, at bestemmelser i  

 denne forordning ikke finder anvendelse, hvis de overlapper specifikke  

 bestemmelser i andre regler om gensidig bistand og samarbejde mellem  

 medlemsstaternes administrative myndigheder samt mellem disse myndigheder  

 og Kommissionen med henblik på gennemførelse af told- og  

 landbrugsbestemmelserne.
Det betyder eksempelvis, at hvis oplysninger er  

 indhentet eller udvekslet efter specifikke regler i en anden forordning om  

 gensidigt samarbejde, så er det denne forordnings bestemmelser om  

 tavshedspligt, der skal henvises til ved eventuel undtagelse af  

 oplysninger fra aktindsigt.
De to bestemmelser om tavshedspligt i henholdsvis toldkodeksen og  

 bistandsforordningen regulerer ikke udtrykkeligt spørgsmålet om parters  

 ret til de tavshedsbelagte oplysninger.
Aktindsigt må i stedet afgøres  

 efter forordning nr. 1049/2001 om aktindsigt og i overensstemmelse med  

 bl.a.
EF-Domstolens retspraksis.
