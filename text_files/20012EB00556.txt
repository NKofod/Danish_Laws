Beretning afgivet af Udvalget for  

 Forretningsordenen den 28. august 2002 Beretning over Forslag til folketingsbeslutning om  

 kommission til undersøgelse af Farumsagen [af Aage Frandsen (SF), Margrete Auken (SF), Anne Baastrup  

 (SF) og Kristen Touborg (SF)] 1. Udvalgsarbejdet Beslutningsforslaget blev fremsat den 13. marts 2002 og  

 var til 1. behandling den 9. april 2002. Beslutningsforslaget blev efter 1.  

 behandling henvist til behandling i Udvalget for Forretningsordenen.
Udvalget for Forretningsordenen henviste den 10. april  

 2002 beslutningsforslaget til forberedende behandling i Underudvalget under  

 Udvalget for Forretningsordenen (herefter Underudvalget), jf.
Folketingets  

 forretningsorden § 59.
Møder Underudvalget har behandlet beslutningsforslaget i 6  

 møder, heraf 2 møder, hvor henholdsvis justitsministeren og  

 indenrigs- og sundhedsministeren var indkaldt i samråd.
Spørgsmål Underudvalget har stillet 1 spørgsmål til  

 skriftlig besvarelse henholdsvis til økonomi- og erhvervsministeren,  

 finansministeren, beskæftigelsesministeren, justitsministeren,  

 kulturministeren, integrationsministeren, skatteministeren, trafikministeren,  

 videnskabsministeren, fødevareministeren, forsvarsministeren,  

 miljøministeren, indenrigs- og sundhedsministeren,  

 undervisningsministeren og socialministeren, som disse har besvaret.
 Derudover har Underudvalget til skriftlig besvarelse  

 stillet 1 spørgsmål til Folketingets Ombudsmand, 15  

 spørgsmål til indenrigs- og sundhedsministeren, 15  

 spørgsmål til justitsministeren og 4 spørgsmål til  

 beskæftigelsesministeren, som disse har besvaret.
2. Politiske bemærkninger På den baggrund opfordrer et flertal (S, DF,  

 SF og EL) justitsministeren til at nedsætte en  

 undersøgelseskommission i henhold til lov om  

 undersøgelseskommissioner med henblik på at undersøge  

 hele Farumsagen.
Flertallet betragter en afdækning og en  

 undersøgelse af, hvad der er sket i Farum Kommune, og hvad forskellige  

 andre myndigheder har gjort og ikke gjort i den forbindelse, samt en  

 række relationer mellem Farum Kommune og en række private  

 virksomheder, organisationer m.v. som værende af »almenvigtig betydning«, jf. lov om  

 undersøgelseskommissioner § 1, stk. 1.
Flertallet lægger afgørende vægt  

 på, at enhver skal være forpligtet til under vidneansvar at  

 afgive forklaring for undersøgelseskommissionen som vidne, når  

 kommissionen anmoder om det.
Dette indebærer, at formanden er en  

 dommer, jf. lovens kapitel 5. Pligten til at afgive forklaring som vidne  

 gælder naturligvis ikke »i  

 det omfang, der må antages at foreligge mulighed for strafansvar for  

 den pågældende i anledning af de forhold, undersøgelsen  

 omfatter«.
Ligesom vidnepligten  

 heller ikke gælder »i det  

 omfang, der må antages at foreligge mulighed for, at det offentlige  

 gør et disciplinært eller tilsvarende ansættelsesretligt  

 ansvar gældende over for den pågældende i anledning af de  

 nævnte forhold «, jf. lovens  

 § 12. Flertallet lægger også afgørende vægt  

 på, at kommissionen har tre medlemmer, af hensyn til, at kommissionen  

 som helhed besidder viden om og indsigt i både juridiske,  

 økonomiske, erhvervsmæssige og mere generelle  

 samfundsmæssige forhold, jf. § 2. Endelig lægger flertallet  

 vægt på, at møder i undersøgelseskommissionen og  

 møder i retten er offentlige, jf. lovens kapitel 10, med de  

 begrænsninger, der også ligger heri.
 Der er efter flertallets opfattelse en række grunde  

 til, at der bør nedsættes en undersøgelseskommission.
Det fremgår bl.a. af en række klager, der er  

 kommet fra en gruppe borgere i Farum Kommune, og af en række andre  

 oplysninger, der er fremkommet, at mange borgere i Farum Kommune har  

 følt, at der åbenbart for Farum Kommune gjaldt særlige  

 forhold, og at almindelige retsregler ikke gjaldt for Farum Kommune.
Mange  

 borgere har fået en opfattelse af, at Farum Kommune befandt sig i et  

 retstomt rum, og at landets love og regler ikke gjaldt for Farum, hvilket kan  

 sammenholdes med, at Farum Kommune ofte blev fremhævet som  

 foregangskommune og mønsterkommune.
 Uanset at forholdene i Farum Kommune har været  

 unikke i forhold til andre kommuner, er det vigtigt at få  

 afdækket, hvordan det har været muligt, at forholdene har kunnet  

 udvikle sig, som tilfældet er, og hvordan så mange har kunnet  

 blive involveret, f.eks. private virksomheder, samt hvorfor forskellige  

 tilsynsmyndigheder ikke har grebet ind enten af sig selv eller på  

 baggrund af klager.
 Når en undersøgelse af Farumsagen er af »almenvigtig betydning«, skyldes det også, at det er en  

 af de største og måske den største skandalesag inden for  

 det offentlige med udgangspunkt i en kommune, vi nogen sinde har set i  

 Danmark.
Fra alle sider af det politiske spekter er det blevet  

 fremhævet, at »alle sten  

 skal vendes« i Farum-sagen.
Derfor  

 er det vigtigt, at der iværksættes en undersøgelse, der  

 sikrer, at alle sten bliver vendt.
Ellers kan man risikere, at der breder sig  

 en opfattelse af, at der gælder særlige regler, når  

 politikere er involveret, og at politikerne forsøger at dække  

 over hinanden.
Formålet med undersøgelsen er at  

 afdække alt det, som ikke er omfattet af den efterforskning, som  

 Statsadvokaten for Særlig Økonomisk Kriminalitet  

 (bagmandspolitiet) har indledt med henblik på eventuelt at rejse  

 tiltale i henhold til straffelovgivningen.
Det betyder samtidig, at  

 undersøgelseskommissionen ikke skal vurdere, om der er grundlag for  

 tiltale efter straffeloven.
Dette spørgsmål efterforskes og  

 vurderes af bagmandspolitiet.
Undersøgelseskommissionen kan nemt komme til at  

 beskæftige sig med forhold, der er omfattet af politiets  

 efterforskning, f.eks. samarbejdet mellem kommunen og private virksomheder  

 samt kommunalbestyrelsens informationsniveau i forhold til borgmesterens  

 handlinger m.v.
Der er intet forkert i, at bagmandspolitiet og  

 undersøgelseskommissionen ser på samme forhold.
Formålet  

 med politiets undersøgelser er alene at undersøge, om  

 der er grundlag for strafferetlig tiltale.
Det er ikke  

 undersøgelseskommissionens opgave.
Men de samme handlinger og mange  

 flere, som slet ikke er omfattet af politiets efterforskning m.v., kan  

 også vurderes i forhold til eventuelle »systemfejl«,  

 eventuelt tjenstligt ansvar for embedsmænd, eventuel overtrædelse  

 af kommunale styrelsesregler, forvaltningsloven, offentlighedsloven, regler  

 for revision m.v.
Der er intet forkert i, at undersøgelseskommissionen  

 og politiet samarbejder med hensyn til materiale om de faktiske forhold.  

 Tværtimod er det nødvendigt i dette tilfælde.  

 Undersøgelseskommissionens medlemmer vil i disse tilfælde  

 være omfattet af samme tavshedspligt som politiet, jf. i øvrigt  

 lovens kapitel 8.
 I forbindelse med udarbejdelse af kommissoriet for  

 undersøgelseskommissionens arbejde skal justitsministeren tilgodese,  

 at bagmandspolitiets og undersøgelseskommissionens arbejde ikke  

 kolliderer med hinanden, og at bagmandspolitiet og  

 undersøgelseskommissionen tværtimod samarbejder  

 vedrørende materiale m.v.
Flertallet er også opmærksomt på, at der  

 foregår andet arbejde med hensyn til at afdække forhold i  

 Farumsagen.
Men for dette arbejde gælder det, at det alene bygger  

 på tilgængeligt materiale, og at ingen i den forbindelse har  

 pligt til at udtale sig, hvis de ikke ønsker det eller er under  

 vidneansvar.
Dertil kommer, at disse »undersøgelser « har meget specifikke formål.
Hvis undersøgelser  

 af Farumsagen alene blev afgrænset til det, der allerede er sat i gang,  

 ville det indebære, at der bortset fra det strafferetlige  

 spørgsmål ikke ville ske nogen reel undersøgelse af  

 Farumsagens mange aspekter.
For flertallet er det afgørende, at der  

 kommer en uvildig, alsidig og grundig undersøgelse.
Farum Kommunes egen undersøgelse drejer sig  

 primært om at få undersøgt kommunens forretningsgange og  

 få undersøgt, om kommunen eventuelt kan rejse erstatningssager.  

 Men det vil alene kunne ske på grundlag af tilgængeligt  

 materiale.
Men resultatet af Farum Kommunes egen undersøgelse skal  

 naturligvis tilgå undersøgelseskommissionen.
 Tilsynsrådet for Frederiksborg Amt har en  

 række sager til behandling, hvoraf en del vedrører tidligere  

 forhold, som tilsynsrådet også tidligere har forholdt sig til.  

 Det arbejde, hvor tilsynsrådet udøver sin tilsynspligt, skal  

 naturligvis fortsætte.
 Der er derfor en række områder og forhold, der  

 slet ikke undersøges, herunder tilsynsmyndighedernes rolle.
 I det omfang der er begået ulovligheder i Farum  

 Kommune, som ikke er af strafferetlig karakter, f.eks. i forhold til  

 spørgsmål om offentlighed i forvaltningen, vil en  

 undersøgelseskommission derfor godt kunne undersøge, hvorfor  

 der ikke blev grebet ind fra diverse tilsynsmyndigheder, uden at dette  

 forudsætter, at man afventer politiets efterforskning og domstolenes  

 bedømmelse af, præcis hvilke straffelovsovertrædelser  

 bestemte personer eventuelt kan dømmes for.
 Det samme er tilfældet på  

 aktiveringsområdet, hvor Arbejdsmarkedsrådet for Frederiksborg  

 Amt tilsyneladende ikke har ment, at det har skullet føre et aktivt  

 tilsyn, men alene har henholdt sig til oplysninger fra Farum Kommune.
Undersøgelseskommissionen skal både  

 undersøge, hvad der er sket, og hvad der ikke er sket og gjort, hvor  

 der måske skulle have været grebet ind.
Derfor skal alle  

 dispositioner foretaget af Farum Kommune og kommunens samarbejde med  

 organisationer og private virksomheder, herunder sportsklubber,  

 finansieringsselskaber m.v., gøres til genstand for  

 undersøgelsen, medmindre de er omfattet af politiets  

 undersøgelse.
Det samme gælder de forskellige plan- og  

 tilsynsmyndigheders rolle, f.eks. i forbindelse med opførelse af  

 ungdomsboliger, kommunens køb af jord, kommunens aktiveringsindsats  

 m.v.
 Med det generelle forbehold, at  

 undersøgelseskommissionen ikke skal undersøge og tage stilling  

 til, om der er grundlag for at rejse tiltale efter straffelovgivningen, idet  

 dette spørgsmål helt er overladt til bagmandspolitiet,  

 ønsker flertallet, at undersøgelseskommissionen skal  

 undersøge alt andet, der har samfundsmæssig relevans i  

 Farumsagen.
 Det gælder især:
 -	Borgmesterens varetagelse af funktionerne som øverste daglige  

 leder af administrationen, formand for økonomiudvalget og formand for  

 kommunalbestyrelsen.
 -	Kommunalbestyrelsesmedlemmernes varetagelse af deres hverv.
 -	Embedsværkets varetagelse af embeder, herunder dets muligheder  

 for at gøre det og den måde, det har gjort det på.
 -	Den kommunale revisions måde at fungere på og dens  

 reaktioner på Farum Kommunes dispositioner.
 -	Farum Kommunes aftaler med organisationer og private virksomheder,  

 herunder sportsklubber og finansieringsinstitutter, set i lyset af  

 kommunalfuldmagten, konkurrencereglerne og reglerne for offentlige udbud  

 m.v.
 -	Dispositioner foretaget af Farum Kommune, som har været til  

 gavn for bestemte politiske partier eller personer, f.eks. i forbindelse med  

 valgkampe.
-	De forskellige tilsynsmyndigheders rolle, bl.a. i forbindelse med de  

 mange klagesager.
Det gælder både Tilsynsrådet for  

 Frederiksborg Amt, Frederiksborg Amtskommune som tilsynsmyndighed og de  

 forskellige ministerier som tilsynsmyndighed.
 -	Endelig vil det også være relevant at se på  

 Hillerød Politis rolle i forbindelse med anmeldelser af Farum  

 Kommune.
Formålet med undersøgelsen er også at  

 forebygge, at lignende sager opstår i fremtiden.
For uanset at  

 forholdene i Farum Kommune forekommer unikke, kunne nogle af de problemer,  

 som er opstået i Farum Kommune, godt opstå andre steder, uden at  

 det ville være så omfattende som i Farum Kommune.
Farumsagen vil  

 derfor muligvis give anledning til ændringer i love, administrative  

 regler m.v.
Ændringer af lovgivningen om det kommunale tilsyn,  

 som opfattes som nødvendige og/eller oplagte, skal efter flertallets  

 opfattelse ikke afvente resultatet af undersøgelseskommissionens  

 arbejde.
Der er allerede sat forskellige arbejder i gang med henblik på  

 eventuelle lovændringer af f.eks. reglerne om tilsynet med amtskommuner  

 og kommuner.
På samme måde skal nedsættelse af en  

 undersøgelseskommission ikke begrænse arbejdet i det  

 såkaldte Jens Peter Christensen-udvalg, som indenrigs- og  

 sundhedsministeren har nedsat.
Skulle det vise sig, at  

 undersøgelseskommissionens arbejde giver anledning til yderligere  

 ændringer i lovgivningen eller i administrative regler, ændrer  

 det ikke ved, at det allerede i den kommende folketingssamling kan være  

 fornuftigt at gennemføre ændringer, bl.a. på baggrund af  

 betænkning nr. 1395/2000 om statens tilsyn med kommunerne og arbejdet i  

 det såkaldte Jens Peter Christensen-udvalg.
Som det fremgår af lov om  

 undersøgelseskommissioner kap. 3, kan undersøgelseskommissionen  

 få til opgave »at  

 undersøge og redegøre for et faktisk  

 begivenhedsforløb« (jf. §  

 4, stk. 2) og »at komme med  

 forslag til sådanne ændringer af love, administrative  

 bestemmelser eller administrativ praksis, som undersøgelsen kan  

 begrunde« (jf. § 4, stk. 3). Det  

 er flertallets opfattelse, at undersøgelseskommissionen skal have  

 disse opgaver.
Men da Jens Peter Christensen-udvalget netop har til opgave at  

 se på behovet for ændringer af love, administrative regler og  

 praksis, hvilket formentlig allerede i næste folketingssamling vil  

 resultere i ændringer, vil behovet for den del af kommissionens arbejde  

 være mindre.
Det kan imidlertid ikke udelukkes, at der i forbindelse  

 med undersøgelseskommissionens arbejde kan komme ting frem, som kan  

 give anledning til et yderligere behov for ændringer i love og  

 administrative regler og praksis.
Derfor skal det selvfølgelig  

 også være en opgave for undersøgelseskommissionen at komme  

 med forslag til sådanne yderligere ændringer af love m.v., som  

 undersøgelsen kan begrunde.
Derimod mener flertallet, at det vil være  

 hensigtsmæssigt, at undersøgelseskommissionen undlader at komme  

 med retlige vurderinger, selv om lov om undersøgelseskommissioner  

 giver mulighed herfor (jf. § 4, stk. 4). Derved undgås, at  

 sådanne retlige vurderinger eventuelt kolliderer med eventuel  

 strafferetlig tiltale og eventuel domfældelse.
Dermed sker der  

 også en imødekommelse af noget af den kritik, som har  

 været fremført imod, at en undersøgelseskommission  

 nedsættes nu samtidig med, at der kører en strafferetlig  

 sag.
 Bortset fra den afgrænsning, som ligger i forhold  

 til bagmandspolitiets efterforskning skal undersøgelseskommissionen  

 ikke begrænses i at kunne undersøge forhold, handlinger,  

 undladelser m.v., som har samfundsmæssig relevans, frem til det  

 tidspunkt, hvor undersøgelseskommissionen bliver nedsat.
Som det allerede er fremgået, er det efter  

 flertallets opfattelse vigtigt, at arbejdet med henblik på  

 nedsættelse af en undersøgelseskommission påbegyndes  

 snarest.
Flertallet mener derfor ikke, at man kan vente med at nedsætte  

 en undersøgelseskommission til et eller andet tidspunkt ude i  

 fremtiden, hvor den strafferetlige efterforskning er afsluttet, og hvor der  

 evt. er rejst tiltale, samt hvor der evt. også er sket  

 domfældelse.
Det kan tage 3-4 år eller mere.
Men det ændrer  

 ikke ved, at det også er afgørende, at arbejdet i  

 undersøgelseskommissionen   herunder det tidsmæssige  

 forløb   er tilrettelagt sådan, at  

 undersøgelseskommissionens arbejde ikke kommer på tværs af  

 bagmandspolitiets efterforskning.
Derfor går flertallet ud fra, at  

 justitsministeren ved udarbejdelse af kommissoriet og nedsættelse af  

 undersøgelseskommissionen sikrer, at disse hensyn tages.
Med hensyn til det videre arbejde med nedsættelse af  

 undersøgelseskommissionen og udarbejdelse af kommissoriet for  

 kommissionen henvises til principperne i § 55 i forretningsorden for  

 Folketinget.
Flertallet skal anmode justitsministeren om at drøfte den  

 nærmere udformning af kommissoriet med Udvalget for  

 Forretningsordenen.
a) Et mindretal (V og KF) ønsker at  

 understrege, at enhver sten i Farumsagen skal vendes.
Diskussionen om det  

 fremsatte beslutningsforslag har således intet at gøre med, om  

 der skal ske den nødvendige afdækning af alle relevante  

 spørgsmål i sagen.
Mindretallet har mange gange   i offentligheden  

 såvel som under forhandlinger i Folketinget   fremhævet, at  

 Farumsagen skal klarlægges og belyses fuldt ud.
Det er helt  

 afgørende for folkestyret, at der ikke efterlades »huller« i en sag af denne karakter.
 Spørgsmålet er derfor alene, hvordan en  

 sådan klarlægning bedst og mest effektivt kan ske, bl.a.  

 således at de undersøgende myndigheder ikke ender med at  

 spænde ben for hinanden   og resultatet derfor bliver, at enhver sten  

 netop ikke vendes   og således at der ikke opstår problemer i  

 forhold til væsentlige hensyn til de berørte personers  

 retssikkerhed m.v.
 Det er dette og intet andet, sagen drejer sig om.
 b) Der er allerede taget en lang række vigtige  

 initiativer som følge af forholdene i Farum Kommune:
Statsadvokaten for Særlig Økonomisk  

 Kriminalitet er således i gang med en omfattende og højt  

 prioriteret efterforskning af mulige strafbare forhold i kommunen.
Endvidere  

 har Indenrigs- og Sundhedsministeriet iværksat en løbende  

 vurdering og overvågning af kommunens økonomiske situation,  

 tilsynsrådet undersøger en række konkrete sager, og Farum  

 Kommune har selv besluttet at iværksætte en  

 advokatundersøgelse af en række nærmere angivne forhold i  

 kommunen.
Endelig er et hurtigtarbejdende udvalg under ledelse af  

 professor, dr.jur.
Jens Peter Christensen i gang med mere fremadrettet at  

 undersøge, om der er behov for justeringer af den kommunale  

 styrelseslovgivning, bl.a. med henblik på at forebygge og undgå  

 tilsvarende sager fremover.
 c) Flertallet lægger nu op til, at der oven i alt  

 dette   og før nogen af undersøgelserne blot  

 tilnærmelsesvis er færdiggjort   skal nedsættes en  

 undersøgelseskommission efter den særlige lov herom.
En undersøgelseskommission er efter mindretallets  

 opfattelse et vigtigt instrument for folkestyret til at få  

 afdækket og vurderet forhold i den offentlige forvaltning m.v.
Men det  

 er samtidig et instrument, der skal anvendes med eftertanke og omhu, ikke  

 mindst i en situation som den foreliggende, hvor en beslutning om  

 nedsættelse af en kommission vil have vidtrækkende praktiske og  

 principielle konsekvenser.
Der er i den forbindelse grund til at understrege, at det,  

 der skal tages stilling til, er, om der i den nuværende fase af  

 Farumsagen skal nedsættes en undersøgelseskommission.
Skulle det  

   når de igangværende undersøgelser er gennemført,  

 og de relevante konklusioner heraf er draget   vise sig, at der er behov for  

 at nedsætte en kommission til at undersøge  

 spørgsmål og problemstillinger, som på det tidspunkt ikke  

 måtte være tilstrækkelig belyst, vil mindretallet  

 naturligvis være indstillet på dette.
 Nu og her gælder det om ikke at miste overblikket og  

 kaste sig ud i nye undersøgelser for undersøgelsernes egen  

 skyld, men derimod om nøgternt og roligt at overveje, hvad der tjener  

 en hurtig og effektiv opklaring af Farumsagen bedst.
 d) Mindretallet opfatter de centrale elementer i  

 flertallets forslag sådan:
Flertallet ønsker, at der allerede nu  

 nedsættes en undersøgelseskommission med henblik på at  

 undersøge alt, hvad der har »samfundsmæssig relevans i Farumsagen«, herunder en række nærmere  

 angivne forhold.
Kommissionen skal »både undersøge, hvad der er sket, og hvad der  

 ikke er sket og gjort, hvor der måske skulle have været grebet  

 ind.« Som begrundelse herfor anfører flertallet bl.a., at  

 man ikke kan vente på, at Statsadvokatens efterforskning  

 færdiggøres og en eventuel straffesag ved domstolene  

 gennemføres.
Endvidere anføres, at der lægges »afgørende vægt på,  

 at enhver skal være forpligtet til under vidneansvar at afgive  

 forklaring for undersøgelseskommissionen som vidne, når  

 kommissionen anmoder om det«.
Flertallet mener, at »det ville være hensigtsmæssigt, at  

 undersøgelseskommissionen undlader at komme med retlige  

 vurderinger« . Efter flertallets  

 opfattelse undgås derved, »at sådanne retlige vurderinger evt. kolliderer med evt.  

 strafferetlig tiltale og evt. domfældelse« , og der sker efter flertallets opfattelse dermed også  

 en »imødekommelse af noget  

 af den kritik, som har været fremført imod, at en  

 undersøgelseskommission nedsættes nu samtidig med, at der  

 kører en strafferetlig sag.« Flertallet lægger imidlertid op til, at kommissionen  

 skal kunne undersøge de samme forhold, som Statsadvokaten  

 efterforsker.
Flertallet anfører i den forbindelse, at det er  

 afgørende, at arbejdet i kommissionen tilrettelægges  

 således, at det »ikke kommer  

 på tværs af bagmandspolitiets efterforskning«, og at man går »ud fra, at justitsministeren ved  

 udarbejdelse af kommissoriet og nedsættelse af  

 undersøgelseskommissionen sikrer, at disse hensyn tages.« Samtidig anfører flertallet, at  

 Statsadvokaten og undersøgelseskommissionen skal samarbejde med hensyn  

 til udveksling af relevant materiale m.v.
 e) Mindretallet henviser til, at justitsministeren  

 allerede i besvarelsen af 1. august 2002 af spørgsmål nr. 25, 31  

 og 34 bestemt har frarådet, at der nu nedsættes en  

 undersøgelseskommission.
 Fra besvarelsen, der er optrykt som bilag 2 til  

 beretningen, lægger mindretallet bl.a. vægt på  

 følgende:
-	Det er i besvarelsen lagt til grund, at der i givet fald ikke  

 ønskes en undersøgelse af de forhold, der indgår i  

 Statsadvokatens efterforskning.
Noget sådant ville da efter besvarelsen  

 heller ikke kunne komme på tale, idet en række afgørende  

 hensyn taler imod.
Herom anføres bl.a., at det måtte give  

 anledning til meget alvorlige overvejelser og betænkeligheder at lade  

 en kommission foretage en »konkurrerende« undersøgelse og vurdering af  

 spørgsmål, som ville skulle behandles (eller allerede var  

 behandlet) af domstolene.
-	En iværksættelse af en kommissionsundersøgelse  

 på nuværende tidspunkt måtte herefter i hvert fald  

 forudsætte en klar afgrænsning af, hvilke forhold der  

 indgår i den verserende strafferetlige efterforskning og dermed i en  

 eventuel senere straffesag ved domstolene mod de berørte  

 enkeltpersoner.
Det er imidlertid ikke muligt på nuværende  

 tidspunkt at foretage en sådan afgrænsning, i hvert fald ikke  

 uden at affatte kommissoriet på en måde, der i alle  

 tilfælde måtte anses for meget usædvanlig, og som ville  

 rejse principielle spørgsmål i forhold til lovens ordning.
-	Om der i stedet, efter at Statsadvokatens efterforskning er afsluttet  

 og eventuel tiltale er rejst, vil kunne nedsættes en kommission med  

 henblik på undersøgelse af de forhold, som der ikke er rejst  

 tiltale for, er et andet spørgsmål, som der først til den  

 tid vil kunne tages nærmere stilling til.
Der kan imidlertid allerede  

 nu peges på, at en sådan ordning vil give anledning til en  

 række meget vanskelige problemstillinger, og at den herunder vil rejse  

 væsentlige straffeprocessuelle og retssikkerhedsmæssige  

 spørgsmål.
-	Der er alene taget stilling til, om der i den nuværende fase af  

 Farumsagen er grundlag for nedsættelse af en  

 undersøgelseskommission.
Når de igangværende sager og  

 undersøgelser er afsluttet, vil der derfor være grundlag for en  

 belysning af, om der er yderligere forhold i sagen, der bør  

 undersøges, og i givet fald under hvilke former.
 Mindretallet kan helt tilslutte sig disse synspunkter.
 f) Flertallets udtalelse i den nu foreliggende beretning  

 viser, at den ordning, som der lægges op til, er endnu mere  

 vidtgående, end hvad der er forudsat i Justitsministeriets besvarelse  

 af 1. august 2002.
Ordningen indebærer således, at en  

 undersøgelseskommission også skal kunne undersøge  

 de forhold, som Statsadvokaten efterforsker.
Med andre ord: Samtidig med, at  

 Statsadvokaten efterforsker og domstolene eventuelt efterfølgende  

 vurderer   hvad der er foregået i de forskellige sagskomplekser, skal  

 en kommission udføre helt den samme opgave (idet kommissionen i  

 modsætning til domstolene dog ikke skal tage stilling til sagens  

 retlige spørgsmål).
 Justitsministeriet har i besvarelsen af 13. august 2002 af  

 spørgsmål nr. 37 (optrykt som bilag 3 til beretningen) taget  

 udførlig stilling til denne ordning, således som den er  

 beskrevet i flertallets 3. udkast til beretning (optrykt som bilag 4 til  

 beretningen).
 Fra besvarelsen lægger mindretallet navnlig  

 vægt på følgende:
-	Loven om undersøgelseskommissioner bygger på den  

 udtrykkelige forudsætning, at en kommission ikke bør  

 nedsættes, hvis forholdene kan belyses tilfredsstillende af faste,  

 ordinære undersøgelsesorganer.
Under hensyn til den omfattende  

 efterforskning, som Statsadvokaten allerede er i færd med   og som vil  

 vise, om der er grundlag for at rejse straffesag ved domstolene mod de  

 ansvarlige enkeltpersoner   er den ordning, som flertallet lægger op  

 til, derfor et eksempel på en kommissionsundersøgelse, som efter  

 lovens forarbejder ikke bør iværksættes.
 -	Det må give anledning til betydelig tvivl, om den angivelse af  

 kommissoriet, som flertallet lægger op til   og som i meget vidt omfang  

 vil indebære, at det overlades til kommissionen selv at bestemme, hvad  

 der skal undersøges   er i overensstemmelse med lovens ordning om, at  

 en undersøgelseskommission kun kan nedsættes med henblik  

 på undersøgelse af »nærmere bestemte forhold«.  

 Justitsministeriet finder derfor, at der i givet fald måtte foretages  

 en nøjere angivelse af kommissionens opgaver.
-	En sideløbende kommissionsundersøgelse af de forhold,  

 som Statsadvokaten efterforsker, må antages at være egnet til i  

 væsentlig grad at kunne påvirke og vanskeliggøre  

 Statsadvokatens virksomhed, og dette vil efter Justitsministeriets  

 umiddelbare opfattelse kun i begrænset omfang kunne afhjælpes ved  

 den nærmere tilrettelæggelse af kommissionens arbejde.
Det  

 bør i givet fald overvejes at give Statsadvokaten lejlighed til selv  

 nærmere at vurdere og kommentere spørgsmålet.
-	En ordning som den, flertallet lægger op til, må anses  

 for uegnet til at opnå det, som efter loven om  

 undersøgelseskommissioner er et hovedformål med en  

 kommissionsundersøgelse, nemlig over for regeringen og Folketinget  

 m.v. at skabe klarhed over et hændelsesforløb.
Der er  

 tværtimod en betydelig risiko for, at en sådan  

 undersøgelse mere vil være egnet til at skabe usikkerhed og  

 uklarhed og dermed besværliggøre klarlægningen og analysen  

 af Farumsagens forskellige perspektiver og problemstillinger.
-	Ordningen vil rejse væsentlige principielle  

 spørgsmål i forhold til de berørte enkeltpersoner.
Det  

 vil bl.a. kunne være meget vanskeligt for en person, der er inddraget i  

 straffesagen ved domstolene, at vurdere og overskue, om en forklaring for  

 undersøgelseskommissionen vil kunne belaste den pågældende  

 under straffesagen, og om den pågældende derfor skal  

 påberåbe sig sin ret efter loven til ikke at afgive forklaring  

 for kommissionen.
-	Der er bemærkninger i det nævnte 3. udkast, som er  

 uforenelige med flertallets udtrykkelige tilkendegivelse om, at kommissionen  

 ikke skal foretage retlige vurderinger.
Justitsministeriet forudsætter  

 her, at der er tale om manglende konsekvensrettelser i forhold til  

 flertallets tidligere udkast til beretning, hvor der netop var lagt op til,  

 at kommissionen skulle foretage retlige vurderinger til belysning af  

 spørgsmålet om enkeltpersoners ansvar.
Justitsministeriet  

 anfører samtidig, at udkastet   hvis den nævnte  

 forudsætning ikke er korrekt   giver anledning til en række  

 yderligere principielle problemer, som ikke er beskrevet nærmere i  

 besvarelsen.
 Også disse synspunkter kan mindretallet fuldt ud  

 tilslutte sig.
 Flertallets udtalelse i denne beretning svarer på  

 alle væsentlige punkter til det 3. udkast, som var grundlag for  

 Justitsministeriets besvarelse af 13. august 2002. Mindretallet kan  

 således konstatere, at flertallet end ikke har forsøgt at  

 forholde sig til de helt grundlæggende uklarheder og problemstillinger,  

 som der er peget på i besvarelsen, og som derfor i et og alt  

 henstår som uløste.
 g) Først som sidst: Også for regeringen og  

 regeringspartierne er det helt magtpåliggende, at hver en sten i  

 Farumsagen vendes   ingen væsentlige spørgsmål i sagen  

 må ende med at stå tilbage uden svar.
 Det, som nu og her er spørgsmålet, er ene og  

 alene, om der allerede i sagens nuværende fase skal nedsættes en  

 undersøgelseskommission ved siden af   og oven i   de omfattende  

 undersøgelser af sagen, som allerede er iværksat, eller om man  

 skal afvente disse undersøgelser og herefter grundigt og  

 nøgternt overveje, hvilke behov der måtte være for  

 yderligere initiativer.
Mindretallet finder det, for så vidt både  

 beklageligt og ærgerligt ikke blot at kunne tilslutte sig et forslag om  

 allerede nu at iværksætte en samlet  

 kommissionsundersøgelse.
Det er således helt forståeligt  

 og naturligt, at tanker herom kan trænge sig på hos  

 folketingsmedlemmer   og andre   der føler et behov for en hurtig  

 klarlægning af de øjensynligt særegne forhold i Farum  

 Kommune.
 Mindretallet har imidlertid i det foregående  

 fremhævet en lang række omstændigheder, der  

 indebærer, at den ordning, som flertallet lægger op til, vil have  

 vidtrækkende principielle perspektiver og konsekvenser, og at den i  

 øvrigt mest af alt vil være egnet til at fuldende et billede af  

 kaos i en sag, der allerede er tilstrækkelig kompliceret.  

 Grundlæggende har dette   som også anført af  

 Justitsministeriet   sammenhæng med, at loven om  

 undersøgelseskommissioner ganske enkelt ikke tager sigte på  

 situationer som den foreliggende, hvor bl.a. politiet og anklagemyndigheden  

 statens centrale efterforsknings- og undersøgelsesapparat   allerede  

 er i fuld gang med sagen.
 Samtidig er det som bekendt lovens udtrykkelige ordning,  

 at Folketinget kan træffe beslutning om, at justitsministeren   inden  

 for rammerne af loven   skal nedsætte en  

 undersøgelseskommission.
Hvis et flertal i Folketinget fastholder sin hidtidige  

 opfattelse, må justitsministeren således tage dette til  

 efterretning.
Men det ændrer ikke ved, at Justitsministeriet og  

 mindretallet har gjort det helt klart for Folketinget, hvilke  

 betænkeligheder og vidtrækkende perspektiver og konsekvenser der  

 vil være forbundet med den ordning, som flertallet lægger op til.
 Også derfor har mindretallet med tilfredshed noteret  

 sig, at de videre drøftelser af denne grundlæggende vigtige sag  

 kommer til at finde sted i Folketingssalen.
Et andet mindretal (RV og KRF) kan ikke  

 støtte nedsættelse af en undersøgelseskommission i  

 Farumsagen på nuværende tidspunkt.
Mindretallet henviser  

 især til de væsentlige indvendinger, der er fremført i  

 Justitsministeriets besvarelser, senest i Justitsministeriets besvarelse af  

 13. august 2002 (B 84, bilag 124). Loven om undersøgelseskommissioner  

 forpligter justitsministeren til at nedsætte en  

 undersøgelseskommission, når Folketinget træffer en  

 beslutning herom.
Mindretallet finder, at det er mest korrekt   og  

 ønskeligt   at man følger den fremgangsmåde, loven  

 foreskriver, og må derfor opfordre flertallet til at følge den i  

 loven foreskrevne fremgangsmåde og fremsætte et egentligt  

 beslutningsforslag om nedsættelse af en undersøgelseskommission  

 i det nye folketingsår.
Herved opnås, at Folketinget i  

 åbenhed i folketingssalen kan diskutere alle sider af Farumsagen og  

 dens rette behandling.
Denne fremgangsmåde er langt at foretrække  

 frem for alene at føre debatten bag lukkede døre i Udvalget for  

 Forretningsordenen og dettes underudvalg.
Mindretallet kan som anført ikke støtte en  

 undersøgelseskommission på nuværende tidspunkt.  

 Mindretallet udelukker ikke, at det på et senere tidspunkt kan komme  

 på tale at nedsætte en undersøgelseskommission,  

 såfremt det viser sig, at der er sider af Farumsagen, der ikke er  

 endevendt.
Mindretallet ønsker i denne forbindelse at henlede  

 opmærksomheden på Justitsministeriets påpegning af, at en  

 undersøgelseskommission realistisk set ikke kan  

 færdiggøre sit arbejde før afslutningen af en eventuel  

 straffesag ved domstolene.
Mindretallet opfordrer flertallet til at  

 udsætte beslutningen om nedsættelse af en  

 undersøgelseskommission og udformningen af et kommissorium i det  

 mindste til et tidspunkt, hvor der foreligger et anklageskrift.
På det  

 tidspunkt famler man ikke helt i mørke med udformningen af et  

 kommissorium for en undersøgelseskommission.
P.u.v.  

 Ivar Hansen  

 formand Bilag 1 Oversigt over bilag vedrørende B 84 Bilagsnr.
Titel 1 Kopi KOU: Spm. 1 om rækkevidden af den kommunale styrelseslovs § 66,  

 til indenrigs- og sundhedsministeren 2 Kopi KOU: Spm. 19 om relationer mellem Farum Kommune og Farum Boldklub,  

 til indenrigs- og sundhedsministeren 3 Kopi KOU: S 852 om Farum Kommune 4 Kopi KOU: S 902 om udbetaling af lønninger i forbindelse med Farum  

 Kommune 5 Kopi KOU: S 903 om byrådsmedlemmers rettigheder og pligter i  

 forbindelse med Farum Kommune 6 Kopi KOU: S 904 om overholdelse af love og regler i forbindelse med Farum  

 Kommune 7 Kopi KOU: S 905 om kommuners regnskabsaflæggelse i forbindelse med  

 Farum Kommune 8 Kopi KOU: S 906 om tilsynsmyndigheders sanktionsmuligheder i forbindelse  

 med Farum Kommune 9 Kopi KOU: S 907 om økonomiske aftaler og relationer i forbindelse  

 med Farum Kommune 10 Kopi KOU: S 1016 om likviditetskrav i Farum Kommune 11 Kopi KOU: S 864 om fordeling af 500 mio. kr. på  

 ældreområdet 12 Kopi KOU: Spm. 22 om »underhåndskontrakter« i Farum Kommune, til indenrigs- og sundhedsministeren Kopi KOU: Spm. 23 om Farum Kommunes økonomiske situation, til  

 indenrigs- og sundhedsministeren 13 Kopi KOU: Svar på spm. 19 om relationer mellem Farum kommune og  

 Farum Boldklub, fra indenrigs- og sundhedsministeren 14 Kopi KOU: Svar på S 1021-28 om budgetter i forbindelse med Farum  

 Kommune 15 Spm. 1 om oversigt over sager vedr.
Farum Kommune, til økonomi- og  

 erhvervsministeren 16 Spm. 2 om vurdering af kommunal revision, til indenrigs- og  

 sundhedsministeren Spm. 3 om tidsplan for undersøgelse, til indenrigs- og  

 sundhedsministeren Spm. 4 om sager indbragt for tilsynsrådet, til indenrigs- og  

 sundhedsministeren Spm. 5 om, hvilke spørgsmål tilsynsrådet har  

 ønsket besvaret, til indenrigs- og sundhedsministeren Spm. 6 om oplysninger fra Farum Kommune, til indenrigs- og  

 sundhedsministeren Spm. 7 om kommissorium for Jens Peter Christensen-udvalget, til indenrigs-  

 og sundhedsministeren Spm. 8 om regnskabers revisionspåtegning, til indenrigs- og  

 sundhedsministeren Spm. 9 om kritiske bemærkninger, til indenrigs- og  

 sundhedsministeren 17 Spm. 10 om oversigt over ombudsmandssager, til Folketingets Ombudsmand 18 Spm. 11 om undersøgelser af tilsynsrådet, til  

 justitsministeren Spm. 12 om anmeldelser til politiet, til justitsministeren 19 Kopi KOU: Henvendelse fra Claus Andersen, Farum, vedr.
Farum Kommunes  

 økonomiske forhold 20 Kopi KOU: Svar på S 1659 vedr. konkret klagesag over afslag på  

 aktindsigt 21 Kopi KOU: Artikel i Berlingske Tidende 19/3-02: »Fra Nordisk Fjer til Farum« 22 Kopi KOU: Artikel i Politiken 12/4-02: »Brixtofte vil ikke gå« 23 Kopi KOU: Supplerende bilag vedrørende tilsynsrådets rolle i  

 Farumsagen 24 Kopi KOU: Supplerende bilag vedrørende tilsynsrådets rolle i  

 Farumsagen 25 Kopi KOU: Supplerende bilag vedrørende tilsynsrådets rolle i  

 Farumsagen 26 Svarfrist for besvarelse af spørgsmål (B 84) 27 Svar på spm. 1 om oversigt over sager vedr.
Farum Kommune, fra  

 kulturministeren 28 Kopi KOU: Svar på spm. 31 om oversendelse af kommissorium, fra  

 indenrigs- og sundhedsministeren 29 Svar på spm. 10 om oversigt over ombudsmandssager, fra Folketingets  

 Ombudsmand 30 Svar på spm. 1 om oversigt over sager vedr.
Farum Kommune, fra  

 skatteministeren 31 Svar på spm. 8 om regnskabers revisionspåtegning, fra  

 indenrigs- sundhedsministeren Svar på spm. 9 om kritiske bemærkninger, fra indenrigs- og  

 sundhedsministeren 32 Svar på spm. 1 om oversigt over sager vedr.
Farum Kommune, fra  

 undervisningsministeren 33 Svar på spm. 1 om oversigt over sager vedr.
Farum Kommune, fra  

 ministeren for videnskab, teknologi og udvikling 34 Svar på spm. 1 om oversigt over sager vedr.
Farum Kommune, fra  

 miljøministeren 35 Svar på spm. 1 om oversigt over sager vedr.
Farum Kommune, fra  

 fødevareministeren 36 Svar på spm. 1 om oversigt over sager vedr.
Farum Kommune, fra  

 økonomi- og erhvervsministeren 37 Svar på spm. 1 om oversigt over sager vedr.
Farum Kommune, fra  

 trafikministeren 38 Svar på spm. 1 om oversigt over sager vedr.
Farum Kommune, fra  

 beskæftigelsesministeren 39 Kopi KOU: Notat om en kommunalbestyrelses mulighed for at afsætte en  

 borgmester i medfør af den kommunale styrelseslovs § 66 40 Svar på spm. 1 om oversigt over sager vedr.
Farum Kommune, fra  

 integrationsministeren 41 Svar på spm. 1 om oversigt over sager vedr.
Farum Kommune, fra  

 socialministeren 42 Kopi KOU: Svar på S 1703 vedr. ansættelsesvilkår i Farum  

 Kommune 43 Svar på spm. 1 om oversigt over sager vedr.
Farum Kommune, fra  

 indenrigs- og sundhedsministeren Svar på spm. 2 om vurdering af kommunal revision, fra indenrigs- og  

 sundhedsministeren Svar på spm. 3 om tidsplan for undersøgelse, fra indenrigs-  

 og sundhedsministeren Svar på spm. 4 om sager indbragt for tilsynsrådet, fra  

 indenrigs- og sundhedsministeren Svar på spm. 5 om, hvilke spørgsmål tilsynsrådet  

 har ønsket besvaret, fra indenrigs- og sundhedsministeren Svar på spm. 6 om oplysninger fra Farum Kommune, fra indenrigs- og  

 sundhedsministeren Svar på spm. 7 om kommissorium for Jens Peter Christensen-udvalget,  

 fra indenrigs- og sundhedsministeren 44 Kopi KOU: Spm. 29 om journaliseringspligt i den kommunale sagsbehandling,  

 til indenrigs- og sundhedsministeren 45 Svar på spm. 1 om oversigt over sager vedr.
Farum Kommune, fra  

 justitsministeren Svar på spm. 11 om undersøgelser af tilsynsrådet, fra  

 justitsministeren Svar på spm. 12 om anmeldelser til politiet, fra justitsministeren 46 Svar på spm. 1 om oversigt over sager vedr.
Farum Kommune, fra  

 forsvarsministeren 47 Kopi KOU: Telegram fra Ritzaus Bureau 14/5-02: »Hvordan forebygges misbrug a la Farum?« 48 Svar på spm. 9 om kritiske bemærkninger, fra indenrigs- og  

 sundhedsministeren 49 Farum Byråds beslutning om at suspendere Peter Brixtofte 50 »Myndigheder skal tage ansvar for Farumskandalen« 51 Tilsynsmyndighedernes rolle i Farumskandalen 52 Besvarelse af § 20-spm. nr.
S 1697 vedr.
Farum Kommune 53 »Tilsynsråd afviser kritik om smøl« 54 »Tilsynsråd forudsiger erstatningskrav i Farum« 55 Samrådsspm.
A om den strafferetlige efterforskning af forholdene i  

 Farum Kommune, til justitsministeren 56 Spm. 13 om Farum Kommunes repræsentationskonto, til indenrigs- og  

 sundhedsministeren 57 Svar på spm. 1 om oversigt over sager vedr.
Farum Kommune, fra  

 finansministeren 58 Endeligt svar på spm. 10 om oversigt over ombudsmandssager, fra  

 Folketingets Ombudsmand 59 »Farumskandalen« (DR-nyheder) 60 Oversigt over udvalgsbilag med stikord eller kort resumé m.v.
61 Foreløbig tidsplan for underudvalgets behandling af forslag 62 »Brixtoftes højrehånd sigtet« 63 »SF i Farum vil sprede regningen efter Brixtofte« 64 Kopi KOU: Svar på spm. 38 om oversendelse af talepapir vedr.  

 samrådsspørgsmål B (Farummodellen), fra indenrigs- og  

 sundhedsministeren 65 Kopi KOU: Svar på spm.
S 2098 vedr.
Venstres krav om åbenhed  

 og ydmyghed over for magten 66 Kopi KOU: Svar på spm.
S 2099 om Venstres krav om åbenhed og  

 ydmyghed over for magten, fra indenrigs- og sundhedsministeren 67 Kopi KOU: Svar på spm.
S 2111 om færdiggørelse af Farum  

 Kommunes regnskab, fra indenrigs- og sundhedsministeren 68 Kopi KOU: Svar på spm.
S 2144, om Farummodellen fortsat er politisk  

 levedygtig, fra indenrigs- og sundhedsministeren 69 Samrådsspm.
B om Farum Kommune, til indenrigs- og sundhedsministeren 70 Svar på spm. 1 om oversigt over sager vedr.
Farum Kommune, fra  

 fødevareministeren 71 »Tilsynsråd truer Farum Byråd med tvangsbøder« 72 Ritzau om Farum/tilsynsråd 73 »Ny Farum-sag for bagmandspolitiet« 74 Spm. 14 om talepapir til samrådsspørgsmål A vedr. den  

 strafferetlige efterforskning af forholdene i Farum Kommune, til  

 justitsministeren 75 Kopi KOU: Spm. 52 om oversendelse af talepapir til besvarelse af  

 samrådsspørgsmål D (Farummodellen), til indenrigs- og  

 sundhedsministeren 76 Kopi KOU: Spm. 53 om, hvorvidt Finanstilsynet har indledt en  

 undersøgelse af låneaftale med Farum Kommune, til  

 økonomi- og erhvervsministeren 77 Kopi KOU: Spm. 54 om kommentar til hvidbog om tilsynsmyndighedernes rolle  

 i Farumskandalen, til indenrigs- og sundhedsministeren 78 Kopi KOU: Spm. 55 om kommentar til tillæg til hvidbog om  

 tilsynsmyndighedernes rolle i Farumskandalen, til indenrigs- og  

 sundhedsministeren 79 Kopi KOU: Henvendelse fra Kurt Jacobsen, Farum, m.fl., tillæg til  

»Tilsynsmyndighedernes rolle i  

 Farum-skandalen« 80 »Flertal for Farum-undersøgelse« 81 Supplerende svar på spm. 8 om regnskabers revisionspåtegning,  

 fra indenrigs- og sundhedsministeren Supplerende svar på spm. 9 om kritiske bemærkninger, fra  

 indenrigs- og sundhedsministeren 82 Oversigt over sager, ministeriet har haft inden for de seneste 5 år  

 vedrørende Farum Kommune (inkl. klagesager) 83 Svar på spm. 13 om Farum Kommunes repræsentationskonto, fra  

 indenrigs- og sundhedsministeren 84 »Flertal for kommissionsundersøgelse af Farum« 85 »Undersøgelse af Farum-sagen« (telegram, Ritzau) 86 Spm. 15 om talepapir vedr. undersøgelser, til indenrigs- og  

 sundhedsministeren 87 Spm. 16 om tilsynsrådet, sponsorer, til indenrigs- og  

 sundhedsministeren 88 Spm. 17 om PET-undersøgelse, til justitsministeren 89 Spm. 18 om 18. maj-kommissionen, Farum Kommune, til justitsministeren 90 Spm. 19 om arbejdsmarkedsrådet, Farum Kommune, til  

 beskæftigelsesministeren 91 Spm. 20 om arbejdsmarkedsområdet, Farum Kommune, til  

 beskæftigelsesministeren 92 Spm. 21 om administration af EUs socialfondsmidler, Farum Kommune,  

 til beskæftigelsesministeren 93 Spm. 22 om Arbejdsmarkedsstyrelsen, Farum Kommune, til  

 beskæftigelsesministeren 94 Kopi KOU: Spm. 57 om Peter Brixtoftes valgbarhed ved kommende  

 kommunalvalg, til indenrigs- og sundhedsministeren Kopi KOU: Spm. 58 om redegørelse for revisionen for 1998-2000 i  

 Farum Kommune, til indenrigs- og sundhedsministeren Kopi KOU: Spm. 59 om referat af møde med Farum Byråd februar  

 2002, til indenrigs- og sundhedsministeren Kopi KOU: Spm. 60 om erstatningskrav over for  

 kommunalbestyrelsesmedlemmer, til indenrigs- og sundhedsministeren 95 Kopi KOU: Svar på spm. 52 om oversendelse af talepapir til  

 besvarelse af samrådsspørgsmål D (Farummodellen), fra  

 indenrigs- og sundhedsministeren 96 Kopi KOU: Spm. 56 om sager behandlet af Tilsynsrådet for  

 Frederiksborg Amt, til indenrigs- og sundhedsministeren 97 Kopi KOU: Spm. 61 om aftale mellem Farum Boldklub og Farum Kommune, til  

 indenrigs- og sundhedsministeren 98 Kopi KOU: Diverse artikler vedrørende Farumsagen 99 Notat om nedsættelse af en undersøgelseskommission, når  

 der samtidig verserer en strafferetlig efterforskning af de samme forhold 100 1. udkast til beretning 101 Brev til underudvalget om møde den 7/8-02 med henblik på en  

 gennemgang og politisk drøftelse af flertallets udkast til beretning  

 over B 84 (B 84   bilag 100) 102 Svar på spm. 14 om talepapir til samrådsspørgsmål  

 A vedr. den strafferetlige efterforskning af forholdene i Farum Kommune, fra  

 justitsministeren 103 Svar på spm. 17 om PET, undersøgelse, fra justitsministeren Svar på spm. 18 om 18 maj-kommissionen, Farum Kommune, fra  

 justitsministeren 104 Spm. 23 om byrådsmedlemmers forpligtelser, til indenrigs- og  

 sundhedsministeren Spm. 24 om byrådsmedlemmers rettigheder og redskaber for at få  

 sager behandlet i økonomiudvalget og byrådssalen, til indenrigs-  

 og sundhedsministeren 105 Spm. 25 om undersøgelseskommissionen, til justitsministeren Spm. 26, om undersøgelseskommissionen kan forlange materiale  

 udleveret fra anklagemyndigheden, til justitsministeren Spm. 27, om personer, der er afhørt som sigtede hos  

 bagmandspolitiet, kan afhøres under vidneansvar i en  

 undersøgelseskommission, til justitsministeren Spm. 28, om personer kan pålægges at afgive forklaring for en  

 undersøgelseskommission, til justitsministeren Spm. 29 om retsgarantier, til justitsministeren Spm. 30 om Statsadvokaten for Særlig Økonomisk Kriminalitet  

 over for Folketinget kan pålægges at oplyse, hvad Farumsagen  

 drejer sig om, til justitsministeren Spm. 31, om det ikke er muligt at adskille temaerne i straffesagen fra  

 temaerne i en undersøgelseskommission, til justitsministeren Spm. 32 om forklaringer for undersøgelseskommissionen og vidner i  

 straffesagen, til justitsministeren Spm. 33 om, hvad 18. maj-undersøgelsen kostede, til  

 justitsministeren Spm. 34, om et kommissorium med sikkerhed kan holde straffesagen uden for  

 undersøgelseskommissionens arbejde, til justitsministeren 106 Spørgsmål 29 taget tilbage 107 Svar på spm. 15 om talepapir vedr. undersøgelser, fra  

 indenrigs- og sundhedsministeren 108 Notat om »UFO-underudvalgets«  

 beføjelser, særlig i relation til sagsoplysning 109 Svar på spm. 8 om regnskabers revisionspåtegning, fra  

 indenrigs- sundhedsministeren Svar på spm. 9 om kritiske bemærkninger, fra indenrigs- og  

 sundhedsministeren 110 Svar på spm. 16 om tilsynsrådet, sponsorer, fra indenrigs- og  

 sundhedsministeren 111 Kopi KOU: Svar på spm. 55 om kommentar til tillæg til hvidbog  

 om tilsynsmyndighedernes rolle i Farumskandalen, fra indenrigs- og  

 sundhedsministeren 112 Kopi KOU: Svar på spm. 54 om kommentar til hvidbog om  

 tilsynsmyndighedernes rolle i Farumskandalen, fra indenrigs- og  

 sundhedsministeren 113 Revideret oversigt over udvalgsbilag med stikord eller kort resumé  

 m.v (pr. 17/7-02) 114 Svar på spm. 19 om arbejdsmarkedsrådet, Farum Kommune, fra  

 beskæftigelsesministeren Svar på spm. 20 om arbejdsmarkedsområdet, Farum Kommune, fra  

 beskæftigelsesministeren Svar på spm. 21 om administration af EUs socialfondsmidler,  

 Farum Kommune, fra beskæftigelsesministeren Svar på spm. 22 om Arbejdsmarkedsstyrelsen, Farum Kommune, fra  

 beskæftigelsesministeren 115 2. udkast til beretning 116 Notat om nedsættelse af en undersøgelseskommission, når  

 Folketinget har truffet beslutning herom i Folketingssalen m.v.
117 Kopi KOU: Svar på spm. 57 om Peter Brixtoftes valgbarhed ved  

 kommende kommunalvalg, fra indenrigs- og sundhedsministeren Kopi KOU: Svar på spm. 58 om redegørelse for revisionen for  

 1998-2000 i Farum Kommune, fra indenrigs- og sundhedsministeren Kopi KOU: Svar på spm. 59 om referat af møde med Farum  

 Byråd februar 2002, fra indenrigs- og sundhedsministeren Kopi KOU: Svar på spm. 60 om erstatningskrav over for  

 kommunalbestyrelsesmedlemmer, fra indenrigs- og sundhedsministeren 118 Svar på spm. 23 om byrådsmedlemmers forpligtelser, fra  

 indenrigs- og sundhedsministeren Svar på spm. 24 om byrådsmedlemmers rettigheder og redskaber  

 for at få sager behandlet i økonomiudvalget og  

 byrådssalen, fra indenrigs- og sundhedsministeren 119 Svar på spm. 25 om undersøgelseskommissionen, fra  

 justitsministeren Svar på spm. 26, om undersøgelseskommissionen kan forlange  

 materiale udleveret fra anklagemyndigheden, fra justitsministeren Svar på spm. 27, om personer, der er afhørt som sigtede hos  

 bagmandspolitiet, kan afhøres under vidneansvar i en  

 undersøgelseskommission, fra justitsministeren Svar på spm. 28, om personer kan pålægges at afgive  

 forklaring for en undersøgelseskommission, fra justitsministeren Svar på spm. 30, om Statsadvokaten for Særlig Økonomisk  

 Kriminalitet over for Folketinget kan pålægges at oplyse, hvad  

 Farumsagen drejer sig om, fra justitsministeren Svar på spm. 31, om det ikke er muligt at adskille temaerne i  

 straffesagen fra temaerne i en undersøgelseskommission, fra  

 justitsministeren Svar på spm. 32 om forklaringer for undersøgelseskommissionen  

 og vidner i straffesagen, fra justitsministeren Svar på spm. 33 om, hvad 18. maj-undersøgelsen kostede, fra  

 justitsministeren Svar på spm. 34, om et kommissorium med sikkerhed kan holde  

 straffesagen uden for undersøgelseskommissionens arbejde, fra  

 justitsministeren 120 3. udkast til beretning 121 Spm. 35 om erstatningskrav, til indenrigs- og sundhedsministeren Spm. 36, om tilsynsrådets medlemmer anses for inhabile ved  

 behandling af sager, der angår Farum Kommune, til indenrigs- og  

 sundhedsministeren 122 Spm. 37 om undersøgelseskommissioner, til justitsministeren 123 4. udkast til beretning 124 Svar på spm. 37 om undersøgelseskommissioner, fra  

 justitsministeren 125 Svar på spm. 35 om erstatningskrav, fra indenrigs- og  

 sundhedsministeren Svar på spm. 36, om tilsynsrådets medlemmer anses for inhabile  

 ved behandling af sager, der angår Farum Kommune, fra indenrigs- og  

 sundhedsministeren 126 Notat om ekspertgruppen og om undersøgelseskommissionen 127 5. udkast til beretning 128 6. udkast til beretning 129 Kopi KOU: Svar på spm. 61 om aftale mellem Farum Boldklub og Farum  

 Kommune, fra indenrigs- og sundhedsministeren Bilag 2 Nogle af udvalgets spørgsmål til  

 justitsministeren og dennes svar herpå Spørgsmål og svar er optrykt efter  

 ønske fra udvalget.
 Spørgsmål 25:
Hvilke problemer ser ministeren i, at en  

 undersøgelseskommission skal arbejde samtidig med, at der verserer en  

 sag om samme temaer ved domstolene? Spørgsmål 31:
Er det korrekt forstået, at det ikke er muligt at  

 adskille temaerne i straffesagen fra temaerne i en  

 undersøgelseskommission, der skal køre samtidig, selv om  

 tiltale er rejst? Spørgsmål 34:
Finder ministeren, at det vil være muligt at  

 præcisere et kommissorium, der med sikkerhed holder straffesagen uden  

 for undersøgelseskommissionens arbejde? Svar:
 1. Bestemmelsen i § 1, stk. 1, i lov om  

 undersøgelseskommissioner (lov nr. 357 af 2. juni 1999) har  

 følgende ordlyd:
§ 1. Justitsministeren kan nedsætte en  

 undersøgelseskommission til at gennemføre en  

 undersøgelse af nærmere bestemte forhold af almenvigtig  

 betydning.
En sådan kommission skal nedsættes, hvis Folketinget  

 vedtager beslutning herom.
Som det fremgår, er det en betingelse for  

 nedsættelse af en undersøgelseskommission, at de forhold, der  

 ønskes undersøgt, er af »almenvigtig betydning «.
Herom anføres i forarbejderne til loven bl.a., at de  

 pågældende forhold som altovervejende hovedregel skal have  

 tilknytning til staten ved f.eks. at vedrøre statslige myndigheders  

 sagsbehandling, herunder anvendelse af statslige midler, jf.
FT 1998-99,  

 Tillæg B, side 778.
Efter lovens forarbejder bør en  

 undersøgelseskommission endvidere som altovervejende hovedregel kun  

 benyttes i tilfælde, hvor regeringen eller Folketinget har behov for at  

 få belyst forhold, som har betydning for de opgaver, som regeringen  

 eller Folketinget udfører, jf.
FT 1998-99, Tillæg B, side  

 788.
Det er samtidig i forarbejderne til loven udtrykkelig  

 forudsat, at en undersøgelseskommission ikke bør  

 nedsættes, hvis forholdene kan belyses tilfredsstillende af faste,  

 ordinære undersøgelsesorganer, jf.
FT 1998-99, Tillæg A,  

 side 250, og Tillæg B, side 788. Som eksempler på sådanne  

 organer kan nævnes politiet og de kommunale tilsynsmyndigheder.
 2. Den vigtigste opgave for en  

 undersøgelseskommission vil i almindelighed være at  

 undersøge og klarlægge et bestemt hændelsesforløb,  

 jf. herved lovens § 4, stk. 2.
 I tilknytning hertil vil en undersøgelseskommission  

 efter § 4, stk. 4, 1. pkt., bl.a. kunne få til opgave at foretage  

 retlige vurderinger til belysning af, om der er grundlag for, at det  

 offentlige søger nogen af de involverede personer draget til ansvar.  

 En kommission kan dog ikke få til opgave at foretage retlige  

 vurderinger til belysning af spørgsmålet om ministres ansvar,  

 jf. lovens § 4, stk. 4, 2. pkt.
I forarbejderne til bestemmelserne i § 4, stk. 1 og 4, er  

 det bl.a. anført, at formålet med  

 undersøgelseskommissionens virksomhed   ligesom politiets i  

 almindelige straffesager   vil være at tilvejebringe et materiale som  

 grundlag for vedkommende myndigheds afgørelse af, om sagen skal  

 fremmes, navnlig ved, at der rejses tiltale, eller ved, at  

 disciplinærforfølgning indledes, jf.
FT 1998-99, Tillæg A,  

 side 252 f.
En undersøgelseskommission vil ikke selv kunne  

 træffe afgørelse om disse spørgsmål.
 Ved nedsættelsen af en  

 undersøgelseskommissionen skal det i et kommissorium nærmere  

 fastlægges, hvilke forhold kommissionen skal klarlægge, samt  

 hvilke andre opgaver kommissionen eventuelt skal have, jf. lovens § 4, stk.  

 2-4.
 Undersøgelseskommissionen afgiver en beretning om  

 resultatet af sin undersøgelse, og justitsministeren  

 offentliggør beretningen, medmindre ganske særlige grunde taler  

 imod det, jf. lovens § 32.
3. Statsadvokaten for Særlig Økonomisk  

 Kriminalitet foretager for tiden en omfattende efterforskning af en  

 række forhold i Farum Kommune.
Formålet med efterforskningen er  

 at afklare, om der er grundlag for at rejse tiltale mod bestemte personer for  

 strafbare forhold, herunder overtrædelser af straffeloven.
Statsadvokaten har over for Justitsministeriet oplyst, at  

 efterforskningen har meget høj prioritet i anklagemyndigheden, men at  

 der   på grund af sagens omfattende og komplicerede karakter   må  

 forventes at ville gå adskillige måneder, inden der foreligger en  

 afklaring af tiltalespørgsmålet.
Statsadvokaten har i den  

 forbindelse også oplyst, at temaerne for den nærmere  

 efterforskning løbende justeres og revideres i lyset af nye forhold,  

 som kommer frem.
 Også de kommunale tilsynsmyndigheder behandler  

 fortsat en række sager vedrørende Farum Kommune.
 4. Efter beslutningsforslaget skal kommissionen foretage  

 en undersøgelse af »det,  

 der omtales som Farum-sagen«.
 Som anført ovenfor under pkt. 1   og som  

 fremhævet under 1. behandlingen af beslutningsforslaget   vil det  

 være nødvendigt i et kommissorium at angive, hvilke » nærmere bestemte forhold« en kommission i givet fald skal  

 undersøge, jf. lovens § 1, stk. 1, 1. pkt.
 Der foreligger ikke for Justitsministeriet nærmere  

 oplysninger om, hvilke overvejelser der i Udvalget for Forretningsordenen  

 (eller det nedsatte underudvalg) har været gjort med hensyn til en  

 sådan afgrænsning.
 Af de foreliggende udtalelser i dagspressen mv.   navnlig  

 i Politiken den 1. august 2002   har Justitsministeriet imidlertid  

 forstået, at en kommission i givet fald ikke forudsættes at  

 foretage en undersøgelse af forhold, som indgår i de allerede  

 iværksatte undersøgelser af Farum-sagen, og at en  

 undersøgelse således bl.a. ikke skal omfatte forhold, som  

 indgår i statsadvokatens efterforskning (og herefter i en eventuel  

 straffesag ved domstolene).
 Justitsministeriet har i den forbindelse forstået,  

 at man   med den ovennævnte principielle begrænsning   bl.a.  

 forestiller sig en mere samlet undersøgelse af forholdene i Farum  

 Kommune samt en undersøgelse af de kommunale tilsynsmyndigheders rolle  

 i sagen.
 5. Justitsministeriet er   i overensstemmelse med, hvad  

 regeringen ved flere tidligere lejligheder har givet udtryk for   helt enig  

 i, at det ikke ville kunne komme på tale at nedsætte en  

 kommission med henblik på undersøgelse af de forhold, som  

 indgår i statsadvokatens efterforskning.
 En række afgørende hensyn taler således  

 imod en sådan undersøgelse.
 Det kan i den forbindelse bl.a. nævnes, at  

 loven om undersøgelseskommissioner   som anført ovenfor under  

 pkt. 1   bygger på en klar forudsætning om, at der ikke  

 bør iværksættes kommissionsundersøgelser af  

 forhold, som kan belyses tilfredsstillende af de almindelige  

 undersøgelsesorganer, herunder politiet og anklagemyndigheden,  

at statsadvokaten i den foreliggende sag allerede er i gang med en  

 omfattende efterforskning, at der i givet fald måtte antages at  

 ville blive tale om betydelige vanskeligheder i forhold til statsadvokatens  

 muligheder for hurtigt og effektivt at færdiggøre sin  

 efterforskning af sagen, således at der snarest muligt kan foreligge en  

 afklaring af, om der er grundlag for at rejse tiltale mod de berørte  

 enkeltpersoner, at det måtte give anledning til meget alvorlige  

 overvejelser og betænkeligheder at lade en  

 undersøgelseskommission foretage en »konkurrerende«  

 undersøgelse og vurdering af spørgsmål, som ville skulle  

 behandles (eller allerede var behandlet) af domstolene, og at  

 også væsentlige ressourcemæssige hensyn taler imod en  

 sådan »dobbeltundersøgelse «, jf. herved besvarelsen nedenfor af spørgsmål  

 nr. 33.
 6. Som følge af de principielle synspunkter, der er  

 anført under pkt. 4 og 5, måtte en iværksættelse af  

 en kommissionsundersøgelse på nuværende tidspunkt i hvert  

 fald forudsætte en klar afgrænsning af, hvilke forhold der  

 indgår i den verserende strafferetlige efterforskning   og dermed i en  

 eventuel senere straffesag ved domstolene mod de berørte  

 enkeltpersoner.
 Som anført under pkt. 3 er det imidlertid ikke  

 på nuværende tidspunkt muligt at foretage en sådan  

 afgrænsning.
 Det følger heraf, at det efter Justitsministeriets  

 opfattelse ikke vil være muligt på nuværende tidspunkt i et  

 kommissorium at angive, hvilke nærmere forhold en kommission skulle  

 undersøge.
Det bemærkes, at det anførte bygger på  

 den forudsætning, at det i kommissoriet positivt og udtømmende  

 angives, hvilke konkrete forhold der ønskes undersøgt af  

 kommissionen.
En sådan angivelse vil være i overensstemmelse med  

 lovens almindelige ordning, hvorefter en kommission alene kan nedsættes  

 med henblik på undersøgelse af »nærmere bestemte forhold«, jf. herved ovenfor under pkt. 1 om lovens § 1, stk. 1, 1.  

 pkt.
 Det spørgsmål kan rejses, om det i stedet  

 ville være en mulighed i kommissoriet alene at angive, hvilke forhold  

 der ønskes undersøgt, men med den begrænsning, at disse  

 forhold alligevel ikke skal undersøges i det omfang, de viser sig at  

 indgå i allerede iværksatte undersøgelser, herunder i den  

 strafferetlige efterforskning.
 Herom bemærkes indledningsvis, at en sådan  

 ordning ville indebære, at det blev overladt til  

 undersøgelseskommissionen selv at tage stilling til og nærmere  

 afgrænse, hvilke forhold der   inden for kommissoriets øvrige  

 rammer   skulle undersøges, og en sådan afgrænsning ville  

 tidligst kunne foretages, når bl.a. den strafferetlige efterforskning  

 var afsluttet, jf. herved nedenfor pkt. 7. I konsekvens heraf måtte det  

 på tidspunktet for beslutningen om nedsættelse af kommissionen  

 henstå som meget usikkert for regeringen og Folketinget, hvilke forhold  

 kommissionen reelt blev anmodet om at foretage en undersøgelse af.
 Justitsministeriet er ikke bekendt med, at der i tidligere  

 praksis vedrørende nedsættelse af undersøgelsesretter mv.  

 er eksempler på sådanne helt generelt og upræcist holdte  

 afgrænsninger af de forhold, der ønskes undersøgt, og der  

 er ikke i loven eller dens forarbejder taget nærmere stilling til, om  

 et kommissorium af denne karakter ligger inden for rammerne af udtrykket  

»nærmere bestemte  

 forhold« i den nævnte  

 bestemmelse i § 1.
 Under disse omstændigheder   og herunder i lyset af,  

 at en kommission som anført under alle omstændigheder tidligst  

 ville kunne foretage en afgrænsning af sin undersøgelse,  

 når bl.a. den strafferetlige efterforskning er afsluttet   er det  

 Justitsministeriets opfattelse, at et kommissorium af den anførte  

 karakter i alle tilfælde måtte anses for meget usædvanligt,  

 og at det ville rejse principielle spørgsmål i forhold til  

 lovens ordning.
 7. Spørgsmålet er herefter, om der  

efter, at statsadvokatens efterforskning er afsluttet, og et eventuelt  

 anklageskrift i sagen er udarbejdet   og der således foreligger en  

 afgrænsning af, hvilke mulige strafbare forhold domstolene skal tage  

 stilling til, jf. retsplejelovens § 908, stk. 3   vil være grundlag for  

 at nedsætte en kommission med henblik på undersøgelse af  

 forhold, som der ikke er rejst tiltale for.
 Justitsministeriet finder, at der først kan tages  

 nærmere stilling til dette spørgsmål, når det  

 foreligger, dvs. når et eventuelt anklageskrift er udarbejdet.
 Der kan imidlertid efter Justitsministeriets opfattelse  

 være anledning til allerede nu at pege på en række  

 problemstillinger, som i den forbindelse må antages at ville  

 opstå:
 For det første er den omstændighed, at  

 der foreligger et anklageskrift   med de deraf følgende rammer for,  

 hvilke forhold domstolene kan domfælde for, jf. ovenfor   ikke  

 ensbetydende med, at det er afklaret, hvilke forhold der vil blive  

 undersøgt, belyst og vurderet under domstolenes behandling af  

 straffesagen.
I det omfang, det f.eks. under straffesagen gøres  

 gældende, at de kommunale tilsynsmyndigheder ikke har grebet ind eller  

 i øvrigt reageret over for kommunen i anledning af de forhold, som der  

 er rejst tiltale for, eller at disse forhold skal ses og vurderes i lyset af  

 kommunens dispositioner på andre områder, vil der således  

 ved fremlæggelse af dokumenter og afhøring af vidner mv.   kunne  

 ske en nærmere bevisførelse om disse spørgsmål.
Det  

 er således på forhånd nærliggende at antage, at der  

 under en straffesag vil kunne blive tale om undersøgelser og  

 vurderinger også af forhold hos kommunen og tilsynsmyndighederne mv.,  

 som der ikke er rejst tiltale for.
 Det må derfor efter Justitsministeriets opfattelse  

 antages, at den afgrænsning af, hvilke forhold der vil indgå i en  

 eventuel straffesag ved domstolene, som er omtalt ovenfor under pkt. 4, ikke  

 vil kunne foretages alene på grundlag af en eventuel beslutning fra  

 statsadvokatens side om rejsning af tiltale i sagen.
For det andet bemærkes   særligt med  

 hensyn til de kommunale tilsynsmyndigheder   at det efter Justitsministeriets  

 opfattelse ikke vil være muligt at foretage en undersøgelse af  

 disse myndigheders forhold uden samtidig at klarlægge de forhold i  

 Farum Kommune, som tilsynsmyndighedernes virksomhed vedrører.
Det  

 ville således efter Justitsministeriets opfattelse ikke give nogen  

 mening at undersøge og vurdere, om tilsynsmyndighederne har levet op  

 til deres ansvar efter den kommunale styrelseslovgivning uden samtidig at  

 afdække og belyse de underliggende forhold i kommunen, som de  

 nævnte myndigheder har haft til opgave at føre tilsyn med.
Det følger heraf, at der efter Justitsministeriets  

 opfattelse ikke ville kunne blive tale om en undersøgelse af  

 tilsynsmyndighedernes virksomhed i forhold til de sagskomplekser i kommunen,  

 som der måtte være rejst tiltale for ved domstolene, eller som i  

 øvrigt måtte forventes belyst under straffesagen.
En sådan  

 undersøgelse måtte derfor på forhånd begrænses  

 til ikke at vedrøre de sagskomplekser, som der i øvrigt  

 måtte antages at være størst interesse for en belysning og  

 vurdering af.
I øvrigt kan der være grund til at  

 fremhæve, at de kommunale tilsynsmyndigheder   som anført under  

 pkt. 1   fortsat er i gang med at behandle en række sager i forhold til  

 Farum Kommune.
Det vil selvsagt ikke være muligt at foretage en  

 kommissionsundersøgelse af tilsynsmyndighedernes virksomhed i disse  

 sager, før de er afsluttet fra myndighedernes side.
 For det tredje bemærkes, at der vil kunne  

 opstå en række spørgsmål og problemstillinger af  

 straffeprocessuel og retssikkerhedsmæssig karakter i forhold til de  

 berørte enkeltpersoner.
Som eksempel herpå kan nævnes, at der med  

 hensyn til forhold, som anklagemyndigheden har efterforsket, men ikke rejst  

 tiltale for, kan foreliggende en såkaldt bindende  

 påtalebegrænsning, således at der ikke senere kan rejses  

 tiltale for de samme forhold, jf. nærmere Hans Gammeltoft-Hansen,  

 Strafferetspleje I (1998), side 198 ff.
Det måtte derfor nøje  

 overvejes, hvilken betydning sådanne forhold i givet fald ville have  

 ved udformningen af et eventuelt kommissorium for en  

 undersøgelseskommission.
Det gælder særligt   men ikke kun  

   i tilfælde, hvor en kommission ikke alene ville skulle  

 klarlægge bestemte hændelsesforløb, men også  

 vurdere, om der er grundlag for, at det offentlige søger nogen draget  

 til ansvar for de omhandlede forhold, jf. ovenfor under pkt. 1.
Som et andet væsentligt forhold kan nævnes, at  

 der   selv med en i princippet klar afgrænsning mellem de forhold, som  

 behandles i straffesagen ved domstolene, og de forhold, som behandles i en  

 undersøgelseskommission   efter omstændighederne vil kunne  

 være tale om en betydelig sammenhæng mellem disse forhold.
Der  

 ville derfor kunne være en betydelig risiko for, at de berørte  

 personer f.eks. under afgivelse af forklaring for  

 undersøgelseskommission måtte komme ind på  

 spørgsmål og problemstillinger af væsentlig betydning for  

 vurderingen af de pågældendes strafferetlige forhold under den  

 sideløbende sag ved domstolene.
 8. Som anført ovenfor under pkt. 1 skal  

 Justitsministeriet nedsætte en undersøgelseskommission, hvis  

 Folketinget træffer beslutning om det, jf. lovens § 1, stk. 1, 2.  

 pkt.
 Af de principielle grunde, der er anført ovenfor,  

 må Justitsministeriet bestemt fraråde, at der nu træffes  

 beslutning om nedsættelse af en kommission.
 Der kan samtidig være grund til at fremhæve,  

 at Justitsministeriet   såvel ved 1. behandlingen af  

 beslutningsforslaget som i den foreliggende besvarelse   alene har taget  

 stilling til spørgsmålet om iværksættelse af en  

 kommissionsundersøgelse i den nuværende fase af Farum-sagen.
 Det er således   som fremhævet under 1.  

 behandlingen   også for regeringen afgørende, at der sker den  

 fornødne klarlægning af alle relevante aspekter af Farum-sagen.  

 Når de igangværende sager og undersøgelser er afsluttet,  

 er Justitsministeriet derfor helt indstillet på at medvirke til en  

 belysning af, om der er yderligere forhold i sagen, der bør  

 undersøges, og i givet fald under hvilke former.
 Spørgsmål 26:
Kan en undersøgelseskommission forlange alle  

 papirer, herunder politirapporter og anklagemyndighedens interne  

 overvejelser, udleveret fra anklagemyndigheden? Svar:
Det fremgår af § 9, stk. 1, 1. pkt., og § 16 i lov  

 om undersøgelseskommissioner, at enhver som almindelig regel har pligt  

 til at udlevere materiale til undersøgelseskommissionen, når  

 kommissionen anmoder om det.
Udleveringspligten omfatter »enhver«, herunder offentlige myndigheder, og det fremgår af  

 forarbejderne til loven, at pligten også omfatter offentlige  

 myndigheders interne dokumenter, jf.
FT 1998-99, Tillæg A, side  

 256.
 Af lovens § 9, stk. 3, og § 16 fremgår det  

 endvidere, at udleveringspligten gælder, uanset om de  

 pågældende oplysninger er undergivet tavshedspligt.
 Spørgsmålet kan således besvares  

 bekræftende.
 Spørgsmål 27:
Kan personer, der er afhørt som sigtet hos  

 bagmandspolitiet, afhøres under vidneansvar i en  

 undersøgelseskommission? Spørgsmål 28:
Kan personer, der frygter at blive sigtet af  

 bagmandspolitiet, pålægges at afgive forklaring for en  

 undersøgelseskommission? Svar:
 Det fremgår af § 11 i lov om  

 undersøgelseskommissioner, at enhver som udgangspunkt er forpligtet  

 til efter anmodning at afgive vidneforklaring for en  

 undersøgelseskommission, der har en dommer som medlem.
For undersøgelseskommissioner, der ikke har en  

 dommer som medlem, gælder efter lovens § 18, stk. 1, at kommissionen  

 kan opfordre en person til frivilligt at afgive forklaring for kommissionen.  

 Der er således ikke pligt til at afgive forklaring over for  

 sådanne kommissioner.
Kommissionen kan imidlertid anmode  

 Københavns Byret om at indkalde en person til at afgive forklaring for  

 retten som vidne, i hvilket tilfælde der er pligt til at afgive  

 forklaring, jf. lovens § 19.
 I begge de nævnte tilfælde, hvor der er pligt  

 til at afgive forklaring for henholdsvis en undersøgelseskommission og  

 Københavns Byret, finder lovens § 12 om undtagelser fra vidnepligten  

 tilsvarende anvendelse, jf. lovens § 11 og § 19, stk. 2.
Af undersøgelseskommissionslovens § 12, stk. 1,  

 fremgår, at pligten til at afgive forklaring som vidne ikke  

 gælder i det omfang, der må antages at foreligge mulighed for  

 strafansvar for den pågældende i anledning af de forhold,  

 undersøgelsen omfatter.
Vidnepligten gælder heller ikke i det  

 omfang, der må antages at foreligge mulighed for, at det offentlige  

 gør et disciplinært eller tilsvarende ansættelsesretligt  

 ansvar gældende over for den pågældende i anledning af de  

 nævnte forhold.
Det fremgår endvidere af  

 undersøgelseskommissionslovens § 14, at straffelovens §§ 158-160  

 finder tilsvarende anvendelse på den, der afgiver falsk forklaring for  

 en undersøgelseskommission, hvor en dommer er formand.
Straffelovens  

 §§ 158-160 finder ligeledes anvendelse i forhold til forklaringer, der efter  

 lovens § 19 afgives for Københavns Byret.
Betydningen heraf er bl.a., at falsk forklaring afgivet af  

 en person, der er omfattet af lovens § 12, stk. 1, under sådanne  

 afhøringer ikke straffes, jf. straffelovens § 159, stk. 1, idet de  

 pågældende må ligestilles med en »sigtet«, jf.
FT  

 1998-99, Tillæg A, side 260.
 Iværksættes der en  

 kommissionsundersøgelse, vil der   uanset at undersøgelsen kun  

 skal omhandle spørgsmål, som ikke indgår i den  

 strafferetlige efterforskning   kunne opstå spørgsmål om,  

 hvorvidt en person skal afhøres med tilkendegivelse om, at den  

 pågældende ikke har pligt til at afgive forklaring og heller ikke  

 vil kunne straffes for eventuel falsk forklaring for kommissionen.  

 Vurderingen af dette spørgsmål vil i det konkrete tilfælde  

 skulle foretages af kommissionen.
En sådan tilkendegivelse vil kunne komme på  

 tale i en række forskellige tilfælde.
Det vil bl.a. gælde,  

 når personer, der er inddraget i den strafferetlige efterforskning,  

 skal afhøres for kommissionen om spørgsmål, der har  

 sammenhæng med forhold, der indgår i den strafferetlige  

 undersøgelse, jf. herved pkt. 7 i besvarelsen ovenfor af  

 spørgsmål nr. 25, 31 og 34.
 Spørgsmål 30:
Vil det kunne pålægges Statsadvokaten for  

 Særlig Økonomisk Kriminalitet over for Folketinget nærmere  

 at oplyse, hvad Farumsagen drejer sig om? Svar:
 Justitsministeren vil kunne pålægge  

 Statsadvokaten for Økonomisk Kriminalitet overfor ministeren  

 nærmere at oplyse, hvad statsadvokatens efterforskning af forholdene i  

 Farum Kommune vedrører, jf. den almindelige regel i retsplejelovens §  

 98, stk. 3.
 Oplysningerne om det nærmere indhold af denne  

 efterforskning vil i vidt omfang være oplysninger med hensyn til  

 hvilke, der gælder tavshedspligt.
 Spørgsmålet er herefter, i hvilket omfang  

 justitsministeren er berettiget til at videregive sådanne fortrolige  

 oplysninger til Folketinget, samt i hvilket omfang ministeren bør  

 videregive oplysningerne.
Det antages, at ministre som hovedregel vil være  

berettiget til at videregive fortrolige oplysninger til et  

 folketingsudvalg, hvis oplysningerne efter ministerens skøn må  

 antages at være af betydning for udvalgets behandling af en sag, jf.  

 John Vogter m.fl., Juristen 1990, side 359. Det skyldes bl.a., at udvalgets  

 medlemmer selv er undergivet tavshedspligt efter straffelovens § 152, og at  

 møder i Folketingets stående udvalg i almindelighed  

 gennemføres for lukkede døre.
Oplysningerne vil derfor kunne  

 behandles på lukkede udvalgsmøder uden herved at blive  

 videregivet til udenforstående.
 I sådanne tilfælde kan der imidlertid  

 være anledning til at fremhæve tavshedspligten over for  

 Folketingets medlemmer, f.eks. ved at angive på dokumenterne, at  

 oplysningerne er fortrolige.
 Med hensyn til spørgsmålet om, hvornår  

 en minister   der er berettiget hertil   bør videregive  

 fortrolige oplysninger til et folketingsudvalg, anfører John Vogter  

 m.fl. a.st., side 364, bl.a. følgende:
» Det er i overensstemmelse hermed fast praksis, at  

 justitsministeren kun i meget begrænset omfang videregiver oplysninger  

 til Folketinget om konkrete straffesager, ikke mindst for så vidt  

 angår verserende efterforskninger.
Baggrunden herfor er de  

 særlige beskyttelseshensyn i forhold til efterforskningen og de  

 involverede personer, der gør sig gældende.
Der kan i øvrigt henvises til justitsministerens  

 besvarelse af samrådsspørgsmål A.
Justitsministerens  

 talepapir til brug for samrådet er oversendt til udvalget ved  

 besvarelsen den 9. juli 2002 af udvalgets spørgsmål nr. 14 (B 84  

   bilag 74).
 Spørgsmål 32:
Kan det afvises, at det kan påvirke en straffesag,  

 hvis sigtede, over for hvem tiltale er undladt, og som anklagemyndigheden  

 ønsker at føre som vidner i straffesagen, pålægges  

 at afgive forklaring for undersøgelseskommissionen, inden de samme har  

 afgivet forklaring i retten? Svar:
Det kan efter Justitsministeriets opfattelse ikke  

 udelukkes, at det kan påvirke vidners forklaringer i en straffesag, at  

 der kort tid forinden er afgivet vidneforklaringer for en  

 undersøgelseskommission eller for retten (efter anmodning fra en  

 undersøgelseskommission) vedrørende samme forhold.
Der kan i  

 den forbindelse henvises til princippet i retsplejelovens § 182, hvorefter et  

 vidne, der skal afgive forklaring, ikke må påhøre andre  

 vidners og parters forklaring.
 Spørgsmål 33:
Hvad kostede 18. maj-undersøgelsen? Svar:
 Justitsministeriet har for perioden 1996 til og med den  

 15. juli 2002 afholdt 17.039.622,10 kr. i anledning af  

 undersøgelseskommissionen vedrørende Nørrebro-sagen.
Bilag 3 Et af udvalgets spørgsmål til  

 justitsministeren og dennes svar herpå Spørgsmål og svar er optrykt efter  

 ønske fra udvalget.
 Spørgsmål 37:
Giver det justitsministeren grundlag for at ændre de  

 svar, som er givet på spørgsmål nr. 25-28 og 30-34, at der  

 i 3. udkast til beretning fra underudvalget under Udvalget for  

 Forretningsordenen (B 84 bilag 120), som vedlægges i kopi, er lagt op  

 til, at undersøgelseskommissionen ikke skal komme med retlige  

 vurderinger og kun i mere begrænset omfang foreslå  

 ændringer i gældende bestemmelser? Svar:
 1. Indledning.
 Justitsministeriet har forstået  

 spørgsmålet således, at det mere generelt ønskes  

 oplyst, om det, som et flertal af partier i Folketinget har anført i  

 det nævnte 3. udkast til beretning, giver anledning til  

 bemærkninger i forhold til besvarelsen af 1. august 2002 af  

 spørgsmål nr. 25, 31 og 34.
Nedenfor under pkt. 2 sammenfattes den nævnte  

 tidligere besvarelse kort.
Under pkt. 3 gengives de dele af udkastet til  

 flertalsberetning, som efter Justitsministeriets opfattelse har særlig  

 betydning for besvarelsen af det nu stillede spørgsmål.  

 Justitsministeriets bemærkninger til udkastet er indeholdt i pkt. 4.
 Besvarelsen sammenfattes under pkt. 5.
 2. Besvarelsen af 1. august 2002 af spørgsmål nr. 25, 31  

 og 34.
 Besvarelsen af de nævnte spørgsmål kan  

 i hovedtræk gengives således:
Det er i besvarelsen lagt til grund, at en  

 undersøgelseskommission i givet fald ikke skal undersøge  

 forhold, der indgår i den efterforskning, som Statsadvokaten for  

 Særlig Økonomisk Kriminalitet i øjeblikket  

 gennemfører.
I besvarelsen anføres herom bl.a., at en  

 sådan ordning efter Justitsministeriets opfattelse ikke ville kunne  

 komme på tale.
Det skyldes bl.a., at det måtte give anledning til  

 meget alvorlige betænkeligheder og overvejelser at lade en kommission  

 foretage »konkurrerende« undersøgelser og vurderinger af  

 spørgsmål, som ville skulle behandles (eller allerede var  

 behandlet) af domstolene.
 På den baggrund anføres endvidere i  

 besvarelsen, at iværksættelse af en  

 kommissionsundersøgelse på nuværende tidspunkt under alle  

 omstændigheder måtte forudsætte en klar afgrænsning  

 af, hvilke forhold der indgår i den verserende strafferetlige  

 efterforskning og dermed i en eventuel efterfølgende straffesag ved  

 domstolene.
Det er imidlertid efter besvarelsen ikke på  

 nuværende tidspunkt muligt at foretage en sådan afgrænsning  

 og derfor heller ikke muligt i et kommissorium at angive, hvilke  

 nærmere forhold en kommission skulle undersøge.
Det gælder  

 i hvert fald i det omfang, kommissoriet   i overensstemmelse med den  

 almindelige ordning i lov om undersøgelseskommissioner   positivt og  

 udtømmende skulle angive, hvilke forhold der ønskes  

 undersøgt.
Om der i stedet efter, at statsadvokatens  

 efterforskning er afsluttet, og eventuel tiltale ved domstolene er rejst,  

 ville kunne nedsættes en kommission med henblik på  

 undersøgelse af forhold, som der  ikke er rejst tiltale for, er  

 efter besvarelsen et spørgsmål, som der først til den tid  

 vil kunne tages nærmere stilling til.
Der peges imidlertid i  

 besvarelsen på, at en sådan ordning vil give anledning til  

 vanskelige problemstillinger, og at den herunder vil rejse en række  

 straffeprocessuelle og retssikkerhedsmæssige  

 spørgsmål.
Der er i besvarelsen alene taget stilling til, om der i  

 den nuværende fase af Farum-sagen er grundlag for  

 nedsættelse af en undersøgelseskommission.
Når de  

 igangværende sager og undersøgelser er afsluttet, er  

 Justitsministeriet således helt indstillet på at medvirke til en  

 belysning af, om der er yderligere forhold i sagen, der bør  

 undersøges, og i givet fald under hvilke former.
 3. Flertallets 3. udkast til beretning over  

 beslutningsforslaget.
 Hovedpunkterne i det nævnte udkast til  

 flertalsberetning kan kort sammenfattes således:
Der skal allerede nu nedsættes en kommission med  

 henblik på undersøgelse af alt, hvad der har »samfundsmæssig relevans i  

 Farum-sagen «, herunder en  

 række nærmere angivne forhold.
Kommissionen skal »både undersøge, hvad der  

 er sket, og hvad der ikke er sket og gjort, hvor der måske skulle have  

 været grebet ind.« Som begrundelse herfor anføres i udkastet navnlig,  

 at en kommissionsundersøgelse ikke bør afvente, at  

 statsadvokatens efterforskning færdiggøres, og en eventuel  

 straffesag ved domstolene gennemføres.
Endvidere anføres, at  

 der lægges »afgørende  

 vægt på, at enhver skal være forpligtet til at under  

 vidneansvar afgive forklaring for undersøgelseskommissionen som vidne,  

 når kommissionen anmoder om det.« Det anføres, at »det ville være hensigtsmæssigt, at  

 undersøgelseskommissionen undlader at fremkomme med retlige  

 vurderinger.«  Herved undgås  

 efter udkastet, at »sådanne  

 retlige vurderinger evt. kolliderer med evt. strafferetlig tiltale og evt.  

 domfældelse«, og der sker  

 dermed også en »imødekommelse af noget af den kritik, som har  

 været fremført imod, at en undersøgelseskommission  

 nedsættes nu samtidig med, at der kører en strafferetlig  

 sag.« Det bemærkes, at udkastet til flertalsberetning  

 indeholder udtalelser, som ikke er forenelige med, at kommissionen skal  

 afstå fra at foretage retlige vurderinger.
Det gælder f.eks. det  

 anførte på side 2 om, at de undersøgte forhold kan »vurderes i forhold til evt. »systemfejl«, evt. tjenstligt ansvar for embedsmænd, evt.  

 overtrædelse af kommunale styrelsesregler, forvaltningsloven,  

 offentlighedsloven, regler for revision m.v.«.
Justitsministeriet går ud fra, at der her er tale om  

 manglende konsekvensrettelser i forhold til de tidligere udkast til  

 beretning, hvor der netop var lagt op til, at kommissionen skulle foretage  

 retlige vurderinger til belysning af spørgsmål om  

 enkeltpersoners ansvar.
Er dette ikke korrekt, giver udkastet anledning til  

 en række yderligere principielle problemer, som ikke er  

 nærmere beskrevet i denne besvarelse.
Samtidig lægges der imidlertid op til, at  

 kommissionen skal kunne undersøge de samme forhold, som statsadvokaten  

 efterforsker.
I den forbindelse anføres, at det er afgørende,  

 at arbejdet i kommissionen tilrettelægges således, at det »ikke kommer på tværs af  

 Bagmandspolitiets efterforskning«,  

 og at man går »ud fra, at  

 justitsministeren ved udarbejdelse af kommissoriet og nedsættelse af  

 undersøgelseskommissionen sikrer, at disse hensyn tages.« 4.1. Oversigt over de forskellige problemstillinger.
 Det foreliggende udkast til flertalsberetning giver  

 Justitsministeriet anledning til en række bemærkninger.
Disse bemærkninger vedrører navnlig det  

 principielle forhold, at der i udkastet lægges op til, at kommissionen  

 bl.a. skal undersøge de samme forhold som dem, der indgår i  

 statsadvokatens efterforskning.
Justitsministeriets bemærkninger hertil  

 er anført nedenfor under pkt. 4.5.
Forinden anføres under pkt. 4.2   4.4 nogle  

 bemærkninger om en række andre forhold, som udkastet giver  

 anledning til at overveje.
Det drejer sig om lovens krav til  

 afgrænsning af de forhold, som kommissionen skal undersøge (pkt.  

 4.2), spørgsmålet om vidnepligt for kommissionen (pkt. 4.3) og  

 spørgsmålet om vanskeliggørelse af statsadvokatens  

 efterforskning (pkt. 4.4).
 4.2. Lovens krav til afgrænsning af kommissionens  

 undersøgelse.
 Som anført under pkt. 3 lægges der i udkastet  

 til flertalsberetning op til, at kommissionen skal undersøge alt, hvad  

 der »har samfundsmæssig  

 relevans i Farum-sagen«, herunder  

 en række nærmere angivne problemstillinger.
 Bestemmelsen i § 1, stk. 1, 1. pkt., i lov om  

 undersøgelseskommissioner har følgende ordlyd:
» En undersøgelseskommission kan således alene  

 nedsættes med henblik på undersøgelse af »nærmere bestemte forhold« .
 Dette udtryk er ikke nærmere beskrevet i lovens  

 forarbejder eller i den foreliggende litteratur, jf. herved Oliver Talevski  

 m.fl., Undersøgelseskommissioner, Embedsmandsansvaret &  

 Folketingets Rolle (2002), side 29 ff.
Efter Justitsministeriets opfattelse må det  

 imidlertid give anledning til betydelig tvivl, om den angivelse af  

 kommissoriet, som der lægges op til i udkastet   og som i meget vidt  

 omfang vil indebære, at det overlades til kommissionen selv at  

 bestemme, hvad der skal undersøges   er i overensstemmelse med den  

 nævnte bestemmelse.
Justitsministeriet finder derfor, at der i givet  

 fald måtte foretages en nøjere angivelse af  

 undersøgelseskommissionens opgave.
 4.3.Vidnepligt for kommissionen.
Der lægges efter udkastet til flertalsberetning  

»afgørende vægt  

 på, at enhver skal være forpligtet til at under vidneansvar  

 afgive forklaring for undersøgelseskommissionen som vidne, når  

 kommissionen anmoder om det.« Efter § 11 i lov om undersøgelseskommissioner  

 gælder med hensyn til kommissioner, hvor en dommer er formand, at  

 enhver som udgangspunkt er forpligtet til at afgive forklaring for  

 kommissionen som vidne.
Efter lovens § 12 er der imidlertid en række  

 undtagelser til denne hovedregel.
Bl.a. gælder pligten til at afgive  

 forklaring som vidne ikke i det omfang, der må antages at foreligge  

 mulighed for strafansvar eller disciplinært ansvar mv. i anledning af  

 de forhold, som undersøgelsen omfatter, jf. stk. 1. Efter stk. 3  

 gælder endvidere som udgangspunkt de undtagelser fra vidnepligten, der  

 fremgår af reglerne i retsplejelovens kapitel 18.
 Spørgsmålet om vidnepligt over for  

 undersøgelseskommissioner, der ikke har en dommer som medlem, er  

 reguleret i lovens §§ 18-20. Af § 19, stk. 2, fremgår, at de  

 nævnte bestemmelser i §§ 11-12 finder tilsvarende anvendelse.
Det følger af det anførte, at det  

ikke ved nedsættelse af en undersøgelseskommission vil  

 kunne opnås, at enhver kan pålægges at afgive forklaring  

 for kommissionen om de forhold, der skal undersøges.
Vidnepligten vil  

 således kun gælde med de ovenfor anførte  

væsentlige begrænsninger, jf. herom nærmere Oliver  

 Talevski m.fl., a.st., side 121 ff.
 Der henvises i øvrigt til besvarelsen af  

 spørgsmål nr. 27 og 28.
 4.4. Vanskeliggørelse af statsadvokatens efterforskning.
I udkastet til flertalsberetning anføres, at det er  

 afgørende, at arbejdet i kommissionen tilrettelægges  

 således, at det »ikke kommer  

 på tværs af Bagmandspolitiets efterforskning«, og at man går »ud fra, at justitsministeren ved  

 udarbejdelse af kommissoriet og nedsættelse af  

 undersøgelseskommissionen sikrer, at disse hensyn tages.« Hertil skal Justitsministeriet bemærke, at en  

 sideløbende kommissionsundersøgelse af de forhold, som  

 statsadvokaten efterforsker, må antages at være egnet til i  

 væsentlig grad at kunne påvirke og vanskeliggøre  

 statsadvokatens virksomhed.
Det skyldes bl.a., at de berørte personer  

 og deres bisiddere i givet fald sideløbende skal overveje og  

 tilrettelægge førelsen af en meget omfattende sag over for to  

 forskellige instanser.
 Sådanne forhold vil efter Justitsministeriets  

 umiddelbare opfattelse kun i begrænset omfang kunne afhjælpes ved  

 den nærmere praktiske tilrettelæggelse af kommissionens  

 undersøgelse.
Justitsministeriet har   under hensyn til den frist, der  

 er fastsat for besvarelsen af udvalgets spørgsmål   ikke  

 indhentet en udtalelse fra statsadvokaten om den nævnte  

 problemstilling.
Såfremt et flertal fastholder den ordning, som der  

 lægges op til i udkastet, er det imidlertid Justitsministeriets  

 opfattelse, at det bør overvejes at give statsadvokaten lejlighed til  

 nærmere at vurdere og kommentere spørgsmålet.
 4.5. Nærmere om forholdet mellem en  

 kommissionsundersøgelse og en eventuel straffesag ved domstolene.
 4.5.1. Afgrænsning af problemstillingen.
 Som anført under pkt. 2 er det i besvarelsen af  

 spørgsmål nr. 25, 31 og 34 lagt til grund, at en  

 undersøgelseskommission i givet fald ikke skal undersøge  

 forhold, der indgår i den efterforskning, som Statsadvokaten for  

 Særlig Økonomisk Kriminalitet i øjeblikket  

 gennemfører (og dermed i en eventuel efterfølgende straffesag  

 ved domstolene).
 Besvarelsen bygger således på denne  

 forudsætning.
 Det fremgår af det foreliggende udkast til  

 flertalsberetning, at den nævnte forudsætning ikke er korrekt,  

 idet kommissionen tværtimod netop forudsættes bl.a. at  

 undersøge de samme forhold, som indgår i statsadvokatens  

 efterforskning, jf. ovenfor under pkt. 3.
Samtidig anføres, at kommissionen bør  

 undlade at fremkomme med retlige vurderinger af de undersøgte forhold,  

 og at baggrunden herfor er, at udvalgets flertal ønsker at  

 imødekomme »noget af den  

 kritik, som har været fremført imod, at en  

 undersøgelseskommission nedsættes nu samtidig med, at der  

 kører en strafferetlig sag. « Justitsministeriets bemærkninger til disse  

 synspunkter fremgår af pkt. 4.5.3 nedenfor.
Forinden omtales   under  

 pkt. 4.5.2   mere generelt de relevante bestemmelser i lov om  

 undersøgelseskommissioner.
 4.5.2. De relevante bestemmelser i lov om  

 undersøgelseskommissioner.
Spørgsmålet om, hvilke opgaver en  

 undersøgelseskommission kan få, er reguleret i § 2 i lov om  

 undersøgelseskommissioner.
Bestemmelsens stk. 2-4 har følgende  

 ordlyd:
» Stk. 3. Undersøgelseskommissionen kan endvidere få til opgave  

 at komme med forslag til sådanne ændringer af love,  

 administrative bestemmelser eller administrativ praksis, som  

 undersøgelsen kan begrunde.
Stk. 4. Undersøgelseskommissionen kan i øvrigt få til  

 opgave at foretage retlige vurderinger til belysning af, om der foreligger  

 grundlag for, at det offentlige søger nogen draget til ansvar.
En  

 undersøgelseskommission kan dog ikke få til opgave at foretage  

 retlige vurderinger til belysning af spørgsmålet om ministres  

 ansvar.« Som det fremgår af bestemmelsen i stk. 2, vil den  

 vigtigste opgave for en undersøgelseskommission i almindelighed  

 være at undersøge og klarlægge et bestemt  

 hændelsesforløb ( »faktum-undersøgelse«).
 Det er i forarbejderne til bestemmelsen forudsat, at  

 kommissionen i en sådan undersøgelse ikke blot registrerer  

 oplysninger vedrørende begivenhedsforløbet   og herunder  

 noterer sig forskellige, eventuelt modstridende forklaringer   men også  

 foretager en bevisvurdering af de fremkomne oplysninger, jf.  

 Folketingstidende 1998-99, Tillæg A, side 252.
Det er imidlertid samtidig (a.st.) forudsat, at  

 bevisvurderingen i en undersøgelseskommission må foretages med  

 den forsigtighed, der følger af, at beviserne ikke er tilvejebragt ved  

 en kontradiktorisk proces under en almindelig retssag.
Dette skal bl.a. ses i  

 sammenhæng med, at der ikke i en undersøgelseskommission   som  

 under en retssag ved domstolene   gennemføres en egentlig procedure,  

 hvor parterne kan give udtryk for deres syn på den gennemførte  

 bevisførelse og på de bevisspørgsmål, som  

 undersøgelseskommissionen skal tage stilling til.
 Heri ligger således en væsentlig principiel  

 forskel mellem den måde, hvorpå henholdsvis en domstol og en  

 undersøgelseskommission kan udtale sig om, hvilket  

 hændelsesforløb der på baggrund af en given  

 bevisførelse kan lægges til grund som godtgjort.
 Efter bestemmelsen i stk. 4 kan en  

 undersøgelseskommission herudover få til opgave at foretage  

 retlige vurderinger til belysning af, om der foreligger grundlag for, at det  

 offentlige søger nogen draget til ansvar (»ansvarsundersøgelse«).
Loven indeholder ikke nærmere regler om,  

 hvornår en undersøgelseskommission alene bør anmodes om  

 at foretage en faktum-undersøgelse, og hvornår der tillige  

 bør gennemføres en ansvarsundersøgelse.
I forarbejderne  

 anføres, at det er vanskeligt på forhånd at angive, hvilke  

 kriterier der bør være afgørende herfor.
Der peges dog  

 mere generelt på, at der ikke er grund til at iværksætte en  

 ansvarsundersøgelse, hvis det på forhånd må  

 stå klart, at der ikke er noget reelt spørgsmål om  

 ansvarspådragende fejl eller forsømmelser, eller hvis  

 formålet overvejende er at undersøge og klarlægge et  

 faktisk forløb med henblik på   som omtalt i bestemmelsen i § 4,  

 stk. 3   at identificere såkaldte systemfejl og komme med forslag til  

 ændringer, således at sådanne fejl så vidt muligt  

 undgås i fremtiden.
Der henvises til Folketingstidende 1998-99,  

 Tillæg A, side 253.
Det er omvendt antaget, at væsentlige hensyn til  

 bl.a. de berørte enkeltpersoner efter omstændighederne kan  

 tilsige, at der ikke kun gennemføres en faktum-undersøgelse,  

 men også en ansvarsundersøgelse.
I betænkning 1315/1996 om  

 undersøgelseskommissioner   der ligger til grund for den  

 gældende lov   anføres således på side 61 f. bl.a.  

 følgende:
» I de omhandlede sager kan der ofte være stor  

 politisk interesse for regeringens beslutning.
Der vil næppe altid  

 være tillid til, at regeringen vil træffe beslutningen ud fra  

 saglige kriterier.
Hvis der træffes beslutning om at rejse  

 tjenestemandssager, vil regeringen kunne blive kritiseret for at have truffet  

 beslutningen ud fra politiske hensyn.
Rejses der ikke tjenestemandssager, vil  

 regeringen kunne kritiseres for at dække over embedsmændene.  

 Praktisk set kan undersøgelseskommissionens undladelse af at foretage  

 retlige vurderinger betyde, at der skabes rum, herunder tidsmæssigt  

 rum, for at ansvarsspørgsmålet vedrørende de involverede  

 embedsmænd bliver led i en politisk debat, hvor partipolitiske  

 interesser og partitaktiske hensyn kan have indflydelse på vurderingen  

 af, om embedsmændene skal søges draget retligt til ansvar.
Ikke  

 alene ud fra regeringens synspunkt, men også ud fra en bredere  

 samfundsmæssig vurdering må der således i hvert fald  

 undertiden konstateres et behov for, at en undersøgelseskommissions  

 faktumvurdering ledsages af en retlig orienteret vurdering af, om der er  

 grundlag for at søge disciplinæransvar gennemført over  

 for embedsmændene.
For embedsmændenes vedkommende kan der foreligge et  

 tilsvarende behov.
En blot faktisk vurdering af de involverede personers  

 adfærd kan komme til at fremstå hårdere, end der reelt er  

 grundlag for.
Undersøgelseskommissionens begrænsede beretning  

 vil derfor kunne skabe grobund for at antage, at det passerede er  

 værre, end det er, og kunne komplicere det videre forløb i  

 sagen.
Væsentligere er den betragtning, at beretningen i hvert fald,  

 som det er nærmere fremstillet ovenfor, typisk vil kunne være  

 udgangspunkt for en fortsat mediemæssig »forfølgning«  

 og eventuelt grundlag for en politisk bestemt afgørelse  

 vedrørende spørgsmålet om  

 disciplinærforfølgning.« Der henvises endvidere til Oliver Talevski m.fl., a.st.,  

 side 74 ff.
 4.5.3. Justitsministeriets bemærkninger.
a) Den ordning, som der lægges op til i udkastet til  

 flertalsberetning, indebærer, at undersøgelseskommissionen bl.a.  

 skal undersøge de samme forhold som dem, der indgår i  

 statsadvokatens efterforskning og i en eventuel senere straffesag ved  

 domstolene.
Samtidig med, at statsadvokaten efterforsker   og domstolene  

 eventuelt efterfølgende vurderer   hvad der er foregået i de  

 forskellige sagskomplekser i Farum-sagen, skal  

 undersøgelseskommissionen således udføre helt den samme  

 opgave (idet kommissionen i modsætning til domstolene dog ikke skal  

 tage stilling til sagens retlige spørgsmål).
Som anført under pkt. 1 i besvarelsen af  

 spørgsmål nr. 25, 31 og 34 er det i forarbejderne til lov om  

 undersøgelseskommissioner udtrykkeligt forudsat, at en  

 undersøgelseskommission ikke bør nedsættes, hvis  

 forholdene kan belyses tilfredsstillende af faste, ordinære  

 undersøgelsesorganer, jf.
Folketingstidende 1998-99, Tillæg A,  

 side 250.
 I den foreliggende sag er forholdet ikke alene det, at de  

 omhandlede sagskomplekser kan undersøges af anklagemyndigheden  

 (og domstolene). Anklagemyndigheden er således allerede i gang  

 med en omfattende efterforskning, der vil vise, om der er grundlag for at  

 føre en straffesag ved domstolene mod de ansvarlige  

 enkeltpersoner.
 Efter Justitsministeriets opfattelse er den ordning, som  

 der lægges op til i udkastet, derfor et eksempel på en  

 kommissionsundersøgelse, som efter lovens forarbejder ikke bør  

 iværksættes.
b) Iværksættes den ordning, som der  

 lægges op til i udkastet, vil der bl.a. blive tale om en  

 bevisførelse om de samme temaer og sagskomplekser og formentlig i vidt  

 omfang ved fremlæggelse af de samme dokumenter og afhøring af de  

 samme vidner mv.
I den forbindelse vil henholdsvis kommissionen og domstolene  

 skulle foretage deres egen selvstændige vurdering af de fremkomne  

 beviser, herunder bl.a. af den vægt, som der kan lægges på  

 de forskellige vidneudsagn.
Som anført ovenfor under pkt. 4.5.2 er det  

 imidlertid i forarbejderne til loven om undersøgelseskommissioner  

 udtrykkeligt fremhævet, at bevisvurderingerne i en  

 undersøgelseskommission må foretages med forsigtighed under  

 hensyn til, at beviserne ikke er tilvejebragt ved en kontradiktorisk proces  

 under en almindelig retssag Heri ligger, at det i det særegne tilfælde,  

 hvor der   således som der lægges op til i udkastet  

 sideløbende foretages en konkurrerende bevisførelse om de samme  

 forhold i henholdsvis en undersøgelseskommission og ved domstolene,  

 vil være væsentlig forskel på den sikkerhed og fasthed,  

 hvormed disse myndigheder kan udtale sig om, hvilket faktisk  

 hændelsesforløb der kan lægges til grund som bevist.
 Hvis undersøgelseskommissionens beretning   hvad  

 der efter Justitsministeriets opfattelse næppe kan anses for realistisk  

   måtte foreligge, før en straffesag ved domstolene var  

 afsluttet, ville det derfor efter Justitsministeriets opfattelse med rette  

 kunne gøres gældende, at beretningen ikke kunne lægges til  

 grund som et endeligt billede af de omhandlede forhold, og at man derfor nu  

 måtte afvente domstolenes vurdering og udlægning af  

 hændelsesforløbet.
 I det omvendte   og efter Justitsministeriets opfattelse  

 mere realistiske   tilfælde, hvor kommissionens beretning først  

 forelå efter afslutningen af en straffesag ved domstolene,  

 måtte man efter Justitsministeriets opfattelse også  

 spørge, hvilket nærmere formål beretningen skulle  

 tjene:
Hvis beretningen i denne situation gav udtryk for det  

 samme billede af de undersøgte forhold som domstolene, ville det  

 således kunne gøres gældende, at undersøgelsen  

 måtte anses for helt overflødig.
Hvis beretningen omvendt gav  

 udtryk for et andet billede, ville det som følge af det ovenfor  

 anførte   og efter Justitsministeriets opfattelse med rette   kunne  

 gøres gældende, at det i alle tilfælde var domstolenes  

 vurdering af hændelsesforløbet, der måtte tillægges  

 afgørende betydning, og at kommissionens beretning derfor ikke ville  

 kunne lægges til grund for videre analyser og konklusioner i sagen.
Sammenfattende er det derfor Justitsministeriets  

 opfattelse, at en ordning som den beskrevne må anses for uegnet til at  

 opnå det, som efter loven om undersøgelseskommissioner er et  

 hovedformål med en kommissionsundersøgelse, nemlig over for  

 regeringen og Folketinget mv. at skabe klarhed over et  

 hændelsesforløb.
Efter Justitsministeriets opfattelse er der  

 tværtimod en betydelig risiko for, at en sådan  

 undersøgelse mere vil være egnet til at skabe usikkerhed og  

 uklarhed og dermed besværliggøre klarlægningen og analysen  

 af Farum-sagens forskellige perspektiver og problemstillinger.
 c) Endvidere ville ordningen efter  

 Justitsministeriets opfattelse rejse væsentlige principielle  

 spørgsmål i forhold til de berørte enkeltpersoner.
I den forbindelse kan det bl.a. fremhæves, at de  

 implicerede personer sideløbende ville komme til at afgive forklaring  

 om de samme forhold for forskellige myndigheder og efter forskellige  

 regelsæt.
Det ville herunder kunne være meget vanskeligt for en  

 person, der er inddraget i straffesagen ved domstolene, at vurdere og  

 overskue, om en forklaring for undersøgelseskommissionen  

 vedrørende f.eks. generelle spørgsmål om proceduren for  

 behandling af visse sager i kommunen   ville kunne belaste den  

 pågældende under straffesagen, og om den pågældende  

 derfor skal påberåbe sig sin ret efter loven til ikke at afgive  

 forklaring for kommissionen.
Der henvises i den forbindelse til pkt. 4.3  

 ovenfor.
Endvidere bemærkes, at der i offentligheden  

 herunder i medierne   kan siges at være givet et billede af  

 Farum-sagen, som i væsentlig grad er egnet til at rejse  

 spørgsmål om, hvorvidt der f.eks. foreligger et  

 disciplinært ansvar for de berørte embedsmænd mv.
Ud fra  

 de hensyn, der   som omtalt ovenfor under pkt. 4.5.2   er beskrevet i  

 betænkningen om undersøgelsesorganer, kan det derfor  

 anføres, at en kommissionsundersøgelse i givet fald burde  

 iværksættes som en ansvarsundersøgelse (dvs. en  

 undersøgelse med retlige vurderinger, jf. lovens § 4, stk. 4) og ikke  

 kun som en faktum-undersøgelse.
 En sådan ansvarsundersøgelse lægges der  

 imidlertid i udkastet til flertalsberetning udtrykkeligt op til ikke  

 at foretage, jf. ovenfor under pkt. 3, og Justitsministeriet er for så  

 vidt helt enig i dette synspunkt: dels ville de øvrige  

 problemstillinger, der er beskrevet ovenfor, fortsat bestå, dels ville  

 der opstå helt andre   men ikke mindre væsentlige og vanskelige  

 problemstillinger, herunder i forhold til det grundlæggende synspunkt  

 om, at det under alle omstændigheder ville være domstolene, der  

 traf den endelige afgørelse med hensyn til fortolkningen mv. af de  

 retsregler, som undersøgelseskommissionen skulle basere sine retlige  

 vurderinger på.
 5. Sammenfatning.
 Udvalget har anmodet Justitsministeriet om at oplyse, om  

 det nu foreliggende udkast til flertalsberetning giver anledning til  

 bemærkninger i forhold til besvarelsen af 1. august 2002 af  

 spørgsmål nr. 25, 31 og 34.
 Som det fremgår, kan spørgsmålet  

 besvares klart bekræftende, jf. ovenfor under pkt. 4.
 Det nævnte udkast giver således  

 Justitsministeriet anledning til en række bemærkninger med hensyn  

 til lovens krav om angivelse af de forhold, der ønskes  

 undersøgt (pkt. 4.2), til lovens regler om vidnepligt (pkt. 4.3) og  

 til spørgsmålet om vanskeliggørelse af den  

 efterforskning, som Statsadvokaten for Særlig Økonomisk  

 Kriminalitet for tiden gennemfører (pkt. 4.4).
 Endvidere   og navnlig   giver udkastet Justitsministeriet  

 anledning til bemærkninger om forholdet mellem en  

 kommissionsundersøgelse og en eventuel straffesag ved domstolene om de  

 forhold, som kommissionen skal undersøge (pkt. 4.5).
Det er således her Justitsministeriets opfattelse,  

 at en ordning som den beskrevne må anses for uegnet til at opnå  

 det, som efter loven om undersøgelseskommissioner er et  

 hovedformål med en kommissionsundersøgelse, nemlig over for  

 regeringen og Folketinget mv. at skabe klarhed over et  

 hændelsesforløb.
Efter Justitsministeriets opfattelse er der  

 tværtimod en betydelig risiko for, at en sådan  

 undersøgelse mere vil være egnet til at skabe usikkerhed og  

 uklarhed og dermed besværliggøre klarlægningen og analysen  

 af Farum-sagens forskellige perspektiver og problemstillinger.
 Det er endvidere Justitsministeriets opfattelse, at  

 ordningen ville rejse væsentlige principielle spørgsmål i  

 forhold til de berørte enkeltpersoners retssikkerhed mv.
Det anførte skal efter Justitsministeriets  

 opfattelse grundlæggende ses i lyset af, at loven om  

 undersøgelseskommissioner slet ikke tager sigte på  

 tilfælde som det foreliggende, hvor politi og anklagemyndighed  

 statens centrale efterforsknings- og undersøgelsesapparat   allerede  

 er i færd med en omfattende efterforskning af sagen.
Der henvises i den  

 forbindelse til pkt. 4.5.3 ovenfor.
 Justitsministeriet kan i øvrigt henholde sig til  

 det, der er anført i besvarelsen af 1. august 2002.
Bilag 4 3. udkast til beretning over B 84 Udkastet er optrykt efter ønske fra udvalget.
Beretning afgivet af Udvalget for  

 Forretningsordenen den 0. august 2002 3. udkast Beretning over Forslag til folketingsbeslutning om kommission  

 til undersøgelse af Farum-sagen [af Aage Frandsen (SF), Margrete Auken (SF),  

 Anne Baastrup (SF) og Kristen Touborg (SF)] 1. Udvalgsarbejdet Beslutningsforslaget blev fremsat den 13. marts 2002 og  

 var til 1. behandling den 9. april 2002. Beslutningsforslaget blev efter 1.  

 behandlingen henvist til behandling i Udvalget for Forretningsordenen.
Udvalget for Forretningsordenen henviste den 10. april  

 2002 beslutningsforslaget til forberedende behandling i Underudvalget under  

 Udvalget for Forretningsordenen (herefter Underudvalget), jf.
Folketingets  

 forretningsorden § 59.
Møder Underudvalget har behandlet beslutningsforslaget i 4  

 møder, heraf 2 møder, hvor henholdsvis justitsministeren og  

 indenrigs- og sundhedsministeren var indkaldt i samråd.
Spørgsmål Underudvalget har stillet 1 spørgsmål til  

 skriftlige besvarelse henholdsvis til økonomi- og erhvervsministeren,  

 finansministeren, beskæftigelsesministeren, justitsministeren,  

 kulturministeren, integrationsministeren, skatteministeren, trafikministeren,  

 videnskabsministeren, fødevareministeren, forsvarsministeren,  

 miljøministeren, indenrigs- og sundhedsministeren,  

 undervisningsministeren og socialministeren, som disse har besvaret.
 Derudover har Underudvalget til skriftlig besvarelse  

 stillet 1 spørgsmål til Folketingets Ombudsmand, 13  

 spørgsmål til indenrigs- og sundhedsministeren, 15  

 spørgsmål til justitsministeren og 3 spørgsmål til  

 beskæftigelsesministeren, som disse har besvaret.
2. Politiske bemærkninger På den baggrund opfordrer X (S, DF,SF,EL)  

 justitsministeren til at nedsætte en undersøgelseskommission i  

 henhold til lov om undersøgelseskommissioner med henblik på at  

 undersøge hele Farum-sagen.
X betragter en afdækning og en  

 undersøgelse af, hvad der er sket i Farum Kommune, og hvad forskellige  

 andre myndigheder har gjort og ikke gjort i den forbindelse, samt en  

 række relationer mellem Farum Kommune og en række private  

 virksomheder, organisationer m.v. som værende af »almenvigtig betydning«, jf. lov om  

 undersøgelseskommissioner § 1, stk. 1.
X lægger afgørende vægt på, at  

 enhver skal være forpligtet til at under vidneansvar afgive forklaring  

 for undersøgelseskommissionen som vidne, når kommissionen  

 anmoder om det.
Dette indebærer, at formanden er en dommer, jf. lovens  

 kap 5. X lægger også afgørende vægt på, at  

 kommissionen har tre medlemmer af hensyn til, at kommissionen kan foretage  

 retlige vurderinger, jf. § 2 stk.5. Endelig lægger X vægt  

 på, at møder i undersøgelseskommissionen og møder  

 i retten er offentlige, jf. lovens kap. 10, med de begrænsninger, der  

 også ligger heri.
 Der er efter Xs opfattelse en række grunde  

 til, at der bør nedsættes en undersøgelseskommission.
Det fremgår bl.a. af en række klager, der er  

 kommet fra en gruppe borgere i Farum Kommune, og af en række andre  

 oplysninger, der er fremkommet, at mange borgere i Farum Kommune har  

 følt, at der åbenbart for Farum Kommune gjaldt særlige  

 forhold, og at almindelige retsregler ikke gjaldt for Farum Kommune.
Mange  

 borgere har fået en opfattelse af, at Farum Kommune befandt sig i et  

 retstomt rum, og at landets love og regler ikke gjaldt for Farum, hvilket kan  

 sammenholdes med, at Farum Kommune ofte blev fremhævet som  

 foregangskommune og mønsterkommune.
 Uanset at forholdene i Farum Kommune har været  

 unikke i forhold til andre kommuner, er det vigtigt at få  

 afdækket, hvordan det har været muligt, at forholdene har kunnet  

 udvikle sig, som tilfældet er, og hvordan så mange har kunnet  

 blive involveret, f.eks. private virksomheder, samt hvorfor forskellige  

 tilsynsmyndigheder ikke har grebet ind enten af sig selv eller på  

 baggrund af klager.
 Når en undersøgelse af Farum-sagen er af  

»almenvigtig betydning« skyldes det også, at det er en  

 af de største og måske den største skandalesag inden for  

 det offentlige med udgangspunkt i en kommune, vi nogensinde har set i  

 Danmark.
Fra alle sider af det politiske spekter er det blevet  

 fremhævet, at »alle sten  

 skal vendes« i Farum-sagen.
Derfor  

 er det vigtigt, at der iværksættes en undersøgelse, der  

 sikrer, at alle sten bliver vendt.
Ellers kan man risikere, at der breder sig  

 en opfattelse af, at der gælder særlige regler, når  

 politikere er involveret, og at politikerne forsøger at dække  

 over hinanden.
Formålet med undersøgelsen er at  

 afdække alt det, som ikke er omfattet af den efterforskning, som  

 Statsadvokaten for særlig økonomisk kriminalitet  

 (Bagmandspolitiet) har indledt med henblik på evt. at rejse tiltale i  

 henhold til straffelovgivningen.
Det betyder samtidig, at  

 undersøgelseskommissionen ikke skal vurdere, om der er grundlag for  

 tiltale efter straffeloven.
Dette spørgsmål efterforskes og  

 vurderes af Bagmandspolitiet Undersøgelseskommissionen kan nemt komme til at  

 beskæftige sig med forhold, der er omfattet af politiets  

 efterforskning, f.eks. samarbejdet mellem kommunen og private virksomheder  

 samt kommunalbestyrelsens informationsniveau i forhold til borgmesterens  

 handlinger m.v.
Der er intet forkert i, at Bagmandspolitiet og  

 undersøgelseskommissionen ser på samme forhold.
Formålet  

 med politiets undersøgelser er alene at undersøge, om  

 der er grundlag for strafferetlig tiltale.
Det er ikke  

 undersøgelseskommissionens opgave.
Men de samme handlinger og mange  

 flere, som slet ikke er omfattet af politiets efterforskning m.v. kan  

 også vurderes i forhold til evt. »systemfejl«, evt.  

 tjenstligt ansvar for embedsmænd, evt. overtrædelse af kommunale  

 styrelsesregler, forvaltningsloven, offentlighedsloven, regler for revision  

 m.v.
Der er intet forkert i, at undersøgelseskommissionen og politiet  

 samarbejder med hensyn til materiale om de faktiske forhold.
Tværtimod  

 er det nødvendigt i dette tilfælde.  

 Undersøgelseskommissionens medlemmer vil i disse tilfælde  

 være omfattet af samme tavshedspligt som politiet, jf. i øvrigt  

 lovens kap. 8 .
 I forbindelse med udarbejdelse af kommissoriet for  

 undersøgelseskommissionens arbejde skal justitsministeren tilgodese,  

 at Bagmandspolitiets og undersøgelseskommissionens arbejde ikke  

 kolliderer med hinanden, og at Bagmandspolitiet og  

 undersøgelseskommissionen tværtimod samarbejder vedr. materiale  

 m.v.
X er også opmærksom på, at der  

 foregår andet arbejde med hensyn til at afdække forhold i  

 Farum-sagen.
Men for dette arbejde gælder det, at det alene bygger  

 på tilgængeligt materiale, og at ingen i den forbindelse har  

 pligt til at udtale sig, hvis de ikke ønsker det, eller er under  

 vidneansvar.
Dertil kommer, at disse »undersøgelser«  

 har meget specifikke formål.
Hvis undersøgelser af  

 Farum-sagen alene blev afgrænset til det, der allerede er sat i gang,  

 ville det indebære, at der bortset fra det strafferetlige  

 spørgsmål ikke ville ske nogen reel undersøgelse af  

 Farum-sagens mange aspekter.
For X er det afgørende, at der kommer en  

 uvildig, alsidig og grundig undersøgelse.
Farum Kommunes egen undersøgelse drejer sig  

 primært om at få undersøgt kommunens forretningsgange og  

 få undersøgt, om kommunen evt. kan rejse erstatningssager.
Men  

 det vil alene kunne ske på grundlag af tilgængeligt materiale.  

 Men resultatet af Farum Kommunes egen undersøgelse skal naturligvis  

 tilgå undersøgelseskommissionen.
 Tilsynsrådet for Frederiksborg Amt har en  

 række sager til behandling, hvoraf en del vedrører tidligere  

 forhold, som tilsynsrådet også tidligere har forholdt sig til.  

 Det arbejde, hvor tilsynsrådet udøver sin tilsynspligt, skal  

 naturligvis fortsætte.
 Der er derfor en række områder og forhold, der  

 slet ikke undersøges, herunder undersøgelser af  

 tilsynsmyndighedernes rolle.
 I det omfang der er begået ulovligheder i Farum  

 Kommune, som ikke er strafferetlig karakter, f.eks. i forhold til  

 spørgsmål om offentlighed i forvaltningen, vil en  

 undersøgelseskommission derfor godt kunne undersøge, hvorfor  

 der ikke blev grebet ind fra diverse tilsynsmyndigheder, uden at dette  

 forudsætter, at man afventer politiets efterforskning og domstolenes  

 bedømmelse af præcist, hvilke straffelovsovertrædelser  

 bestemte personer evt. kan dømmes for.
 Det samme er tilfældet på  

 aktiveringsområdet, hvor Arbejdsmarkedsrådet for Frederiksborg  

 Amt tilsyneladende ikke har ment, at det har skullet føre et aktivt  

 tilsyn, men alene har henholdt sig til oplysninger fra Farum Kommune.
Undersøgelseskommissionen skal både  

 undersøge, hvad der er sket, og hvad der ikke er sket og gjort, hvor  

 der måske skulle have været grebet ind.
Derfor skal alle  

 dispositioner foretaget af Farum Kommune og kommunens samarbejde med  

 organisationer og private virksomheder, herunder sportsklubber,  

 finansieringsselskaber m.v., gøres til genstand for  

 undersøgelsen, medmindre de er omfattet af politiets  

 undersøgelse.
Det samme gælder de forskellige plan- og  

 tilsynsmyndigheders rolle, f.eks. i forbindelse med opførelse af  

 ungdomsboliger, kommunens køb af jord, kommunens aktiveringsindsats  

 m.v.
 Med det generelle forbehold, at  

 undersøgelseskommissionen ikke skal undersøge og tage stilling  

 til, om der er grundlag for at rejse tiltale efter straffelovgivningen, idet  

 dette spørgsmål helt er overladt til Bagmandspolitiet,  

 ønsker X, at undersøgelseskommissionen skal undersøge  

 alt andet, der har samfundsmæssig relevans i Farum-sagen.
 Det gælder især:
Formålet med undersøgelsen er også at  

 forebygge, at lignende sager opstår i fremtiden.
For uanset at  

 forholdene i Farum Kommune forekommer unikke, kunne nogle af de problemer,  

 som er opstået i Farum Kommune, godt opstå andre steder, uden at  

 det ville være så omfattende som i Farum Kommune.
Farum-sagen vil  

 derfor muligvis give anledning til ændringer i love, administrative  

 regler m.v.
Ændringer af lovgivningen om det kommunale tilsyn,  

 som opfattes som nødvendige og/eller oplagte, skal efter Xs  

 opfattelse ikke afvente resultatet af undersøgelseskommissionens  

 arbejde.
Der er allerede sat forskellige arbejder i gang med henblik på  

 evt. lovændringer af f.eks. reglerne om tilsynet med amtskommuner og  

 kommuner.
På samme måde skal nedsættelse af en  

 undersøgelseskommission ikke begrænse arbejdet i det  

 såkaldte Jens Peter Christensen-udvalg, som indenrigs- og  

 sundhedsministeren har nedsat.
Skulle det vise sig, at  

 undersøgelseskommissionens arbejde giver anledning til yderligere  

 ændringer i lovgivningen eller i administrative regler, ændrer  

 det ikke ved, at det allerede i den kommende folketingssamling kan være  

 fornuftigt at gennemføre ændringer bl.a. på baggrund af  

 betænkning nr. 1395/2000 om statens tilsyn med kommunerne og arbejdet i  

 det såkaldte Jens Peter Christensen-udvalg.
Som det fremgår af lov om  

 undersøgelseskommissioner, kap. 3, kan  

 undersøgelseskommissionen få til opgave »at undersøge og redegøre for et faktisk  

 begivenhedsforløb« (jf. §  

 4, stk. 2), og »at komme  

 med forslag til sådanne ændringer af love, administrative  

 bestemmelser eller administrativ praksis, som undersøgelsen kan  

 begrunde« (jf. § 4, stk. 3). Det  

 er Xs opfattelse, at undersøgelseskommissionen skal have disse  

 opgaver.
Men da Jens Peter Christensen-udvalget netop har til opgave at se  

 på behovet for ændringer af love, administrative regler og  

 praksis, hvilket formentlig allerede i næste folketingssamling vil  

 resultere i ændringer, vil behovet for den del af kommissionens  

 arbejdet være mindre.
Det kan imidlertid ikke udelukkes, at der i  

 forbindelse med undersøgelseskommissionens arbejde kan komme ting  

 frem, som kan give anledning til et yderligere behov for ændringer i  

 love og administrative regler og praksis.
Derfor skal det selvfølgelig  

 også være en opgave for undersøgelseskommissionen at komme  

 med forslag til sådanne yderligere ændringer af love m.v., som  

 undersøgelsen kan begrunde.
Derimod mener X, at det vil være  

 hensigtsmæssigt, at undersøgelseskommissionen undlader at komme  

 med retlige vurderinger, selv om lov om undersøgelseskommissioner  

 giver mulighed herfor (jf. § 4, stk. 4),. Derved undgås at  

 sådanne retlige vurderinger evt. kolliderer med evt. strafferetlig  

 tiltale og evt. domfældelse.
Dermed sker der også en  

 imødekommelse af noget af den kritik, som har været  

 fremført imod, at en undersøgelseskommission nedsættes nu  

 samtidig med, at der kører en strafferetlig sag.
Som det allerede er fremgået, er det efter Xs  

 opfattelse vigtigt, at arbejdet med henblik på nedsættelse af en  

 undersøgelseskommission påbegyndes snarest.
X mener derfor ikke,  

 at man kan vente med at nedsætte en undersøgelseskommission til  

 et eller andet tidspunkt ud i fremtiden, hvor den strafferetlige  

 efterforskning er afsluttet, og hvor der evt. er rejst tiltale, samt hvor der  

 evt. også er sket domfældelse.
Det kan tage 3-4 år eller  

 mere.
Men det ændrer ikke ved, at det også er afgørende,  

 at arbejdet i undersøgelseskommissionen   herunder det  

 tidsmæssige forløb   er tilrettelagt sådan, at  

 undersøgelseskommissionens arbejde ikke kommer på tværs af  

 Bagmandspolitiets efterforskning.
Derfor går X ud fra, at  

 justitsministeren ved udarbejdelse af kommissoriet og nedsættelse af  

 undersøgelseskommissionen sikrer, at disse hensyn tages.
Med hensyn til det videre arbejde med nedsættelse af  

 undersøgelseskommissionen og udarbejdelse af kommissoriet for  

 kommissionen henvises til principperne i § 55 i forretningsorden for  

 Folketinget.
X skal anmode justitsministeren om at drøfte den  

 nærmere udformning af kommissoriet med Udvalget for  

 Forretningsordenen.
P.u.v.  

 Ivar Hansen  

 formand Bilag 5 Notat om nedsættelse af en  

 undersøgelseskommission, når Folketinget har truffet beslutning  

 herom i Folketingssalen m.v.
 Notatet er optrykt efter ønske fra udvalget.
Lovsekretariatet, 4. juli 2002 Notatet redegør først for bestemmelserne i  

 loven om undersøgelseskommissioner og Folketingets forretningsorden  

 for nedsættelse af en undersøgelseskommission, herunder  

 fremgangsmåden for en sådan kommissionsnedsættelse,  

 når Folketinget har truffet beslutning herom i Folketingssalen.
Dernæst beskriver notatet en situation, hvor  

 initiativet til nedsættelse af en kommission kommer fra Folketinget i  

 anden form end en beslutning truffet i Folketingssalen, f.eks. en situation,  

 hvor et udvalgsflertal i en beretning opfordrer justitsministeren til at  

 nedsætte en undersøgelseskommission.
En sådan situation er  

 nemlig ikke reguleret i loven om undersøgelseskommissioner.
 Det er justitsministeren, der har kompetence til at  

 nedsætte undersøgelseskommissioner, jf. lov om  

 undersøgelseskommissioner § 1, stk. 1, 1. pkt.
Justitsministeren skal udarbejde et kommissorium  

 (opgavebeskrivelse) for undersøgelseskommissionen.
Heraf skal  

 fremgå, hvilke nærmere bestemte forhold  

 undersøgelseskommissionen anmodes om at undersøge, og hvilke  

 opgaver undersøgelseskommissionen anmodes om at udføre i  

 forbindelse hermed, jf. lovens § 4.
 Justitsministeren udpeger den eller de personer, der skal  

 være medlemmer af undersøgelseskommissionen, og formanden for  

 kommissionen, hvis kommissionen skal have flere medlemmer, jf. lovens § 1,  

 stk. 2. Justitsministeren udpeger endvidere en person, der som  

 udspørger i overensstemmelse med undersøgelseskommissionens  

 bestemmelser tilrettelægger og foretager afhøringer i  

 kommissionen eller i retten, jf. lovens § 1, stk. 3.
Justitsministeren skal nedsætte en  

 undersøgelseskommission, hvis Folketinget har truffet beslutning  

 herom.
Det følger af lovens § 1, stk. 1, sidste pkt.
 Såfremt der er vedtaget folketingsbeslutning som  

 nævnt i § 1, stk. 1, sidste pkt., sker den fornødne  

 nærmere udformning af bestemmelserne om kommissionens opgaver i  

 samråd med Folketingets Udvalg for Forretningsordenen eller et  

 underudvalg nedsat under udvalget, jf. lovens § 1, stk. 4. Det samme  

 gælder afgørelser efter stk. 2 (om, hvem der skal være  

 medlemmer af kommissionen) og stk. 3 (om, hvem der skal være  

 udspørger).
Det er vigtigt, at Folketinget har indflydelse på  

 disse spørgsmål, da det er Folketinget, som har truffet  

 beslutningen om at nedsætte undersøgelseskommissionen.1)  Herom hedder det i betænkningen  

 fra Udvalget for Forretningsordenen:2) » I de tilfælde, hvor Folketinget har vedtaget  

 beslutning om at nedsætte en undersøgelseskommission, vil det i  

 praksis ofte være justitsministeren, som   på grundlag af  

 folketingsbeslutningen og dennes retningslinjer for kommissoriets indhold  

 udarbejder et udkast til undersøgelseskommissionens kommissorium,  

 herunder et udkast til undersøgelseskommissionens  

 sammensætning.3)  Dette udkast til  

 kommissorium m.v. fremsendes til Udvalget for Forretningsordenen eller dettes  

 underudvalg til godkendelse.
Når (under)udvalget har godkendt kommissoriet m.v.,  

 tager Justitsministeriet nærmere stilling til, hvem der skal udpeges  

 som medlemmer af undersøgelseskommissionen og som udspørger. 4)  Det sker i overensstemmelse med de  

 regler, der er beskrevet ovenfor.
Udpegningen af kommissionens medlemmer og  

 udspørgeren må ikke finde sted, før Udvalget for  

 Forretningsordenen (eller dettes underudvalg) har godkendt  

 Justitsministeriets forslag herom.
 Folketingets forretningsorden indeholder i § 55 på  

 linje med det ovenfor anførte en bestemmelse om fremgangsmåden  

 ved nedsættelse af en undersøgelseskommission, når  

 initiativet kommer fra Folketinget i form af en folketingsbeslutning,  

 herunder fastsættelse af kommissorium og sammensætning af  

 kommissionen.
Det fremgår af forretningsordenens § 55, at Udvalget  

 for Forretningsordenen kan afgive indstilling til Folketinget om, at der  

 nedsættes en undersøgelseskommission efter reglerne i loven om  

 undersøgelseskommissioner.
Vedtages en sådan indstilling, sker  

 den fornødne nærmere udformning af bestemmelserne om  

 kommissionens opgave af udvalget i samråd med justitsministeren.
Indstillingen må formodes at kunne være en  

 betænkning over det fremsatte beslutningsforslag eller en  

 selvstændig betænkning og indstilling, hvis sagen starter i  

 udvalget.
I begge tilfælde må det formodes, at  

 drøftelserne og afklaringen med justitsministeren ofte vil komme til  

 at foregå før afgivelsen af en betænkning eller en  

 indstilling fra Udvalget for Forretningsordenen til Folketingssalen og  

 eventuelt fremgå af denne betænkning/indstilling, men som  

 forretningsordenens § 55 er formuleret kan fastsættelsen af  

 kommissorium, opgaver og medlemskreds også ske efter vedtagelsen af  

 indstillingen i Folketinget i samråd mellem udvalg og minister.
 Som det fremgår af det ovenfor anførte, har  

 justitsministeren en retlig forpligtelse til at nedsætte en  

 undersøgelseskommission, når Folketinget har truffet beslutning  

 herom, ligesom  fremgangsmåden for en sådan  

 nedsættelse er reguleret i loven om undersøgelseskommissioner og  

 Folketingets forretningsorden.
 Det er i sidstnævnte forbindelse endvidere forudsat,  

 at Udvalget for Forretningsordenen kan nå til enighed med  

 Justitsministeriet om indholdet af undersøgelseskommissionens  

 kommissorium og sammensætningen af kommissionen, før Folketinget  

 træffer beslutning om nedsættelse af kommissionen.
Efter loven om undersøgelseskommissioner § 1, stk.  

 1, kan justitsministeren nedsætte en kommission til at  

 gennemføre en undersøgelse af nærmere bestemte forhold af  

 almenvigtig betydning.
En sådan kommission skal nedsættes, hvis  

 Folketinget vedtager beslutning herom.
 Loven regulerer ikke situationer, hvor initiativet til  

 nedsættelse af en kommission kommer fra Folketinget i anden form end en  

 beslutning truffet i Folketingssalen, f.eks. en situation, hvor et  

 udvalgsflertal i en beretning opfordrer justitsministeren til at  

 nedsætte en undersøgelseskommission.
 I en sådan situation er justitsministeren ikke efter  

 loven om undersøgelseskommissioner eller anden lovgivning retligt  

 forpligtet til at nedsætte en undersøgelseskommission.
En anden ting er, at justitsministeren kan risikere at  

 blive draget politisk til ansvar, hvis ministeren ikke efterkommer  

 udvalgsflertallets opfordring om at nedsætte en kommission, i sin  

 yderste konsekvens ved vedtagelse af et mistillidsvotum efter grundlovens §  

 15.5) I en situation som den beskrevne, hvor et udvalgsflertal i  

 en beretning opfordrer justitsministeren til at nedsætte en  

 undersøgelseskommission, er fremgangsmåden for en sådan  

 kommissionsnedsættelse heller ikke reguleret i loven om  

 undersøgelseskommissioner og Folketingets forretningsorden.
 Det er således ikke forudsat, at kommissoriets  

 nærmere udformning og sammensætningen af  

 undersøgelseskommissionen skal ske i samråd mellem  

 Justitsministeriet og Udvalget for Forretningsordenen (eller dettes  

 underudvalg).
 For at sikre, at udvalgsflertallet får den  

 afgørende indflydelse på kommissoriets udformning m.v., har  

 udvalgsflertallet   i den del af beretningen, som indeholder flertallets  

 politiske bemærkninger mulighed for konkret og præcist at angive,  

 hvad det er for nogle forhold, der ønskes klarlagt af  

 undersøgelseskommissionen, ligesom flertallet også har mulighed  

 for at angive nogle kriterier for kommissionens sammensætning.
 Endelig kan udvalgsflertallet i beretningen naturligvis  

 opfordre til, at den fornødne nærmere udformning af  

 bestemmelserne om kommissionens opgave efterfølgende, dvs. efter  

 afgivelsen af beretningen, sker af Udvalget for Forretningsordenen (eller  

 dettes underudvalg) i samråd med justitsministeren.
 1)   Se kommentaren til lov om  

 undersøgelseskommissioner v/ Jens Peter Christensen, Oliver Talevski  

 og Claus Dethlefsen (2002), side 50.
2)   Jf.
Folketingstidende 1998-99,  

 tillæg B, side 779.
 3)   Se kommentaren til lov om  

 undersøgelseskommissioner (nævnt i note 1), side 50.
 4)   Se kommentaren til lov om  

 undersøgelseskommissioner, side 50. Som anført i kommentaren  

 samme sted, kan spørgsmålet om sammensætningen af  

 undersøgelseskommissionen naturligvis også forelægges for  

 (under)udvalget sammen med et udkast til undersøgelseskommissionens  

 kommissorium.
5)   Efter grundlovens § 15, stk. 1, kan  

 ingen minister forblive i sit embede, efter at Folketinget har udtalt sin  

 mistillid til ham.
Grundlovens § 15 udgør kernen i ministrenes  

 politiske ansvar.
Som det fremgår, er det Folketinget, der gør  

 det politiske ansvar gældende ved at udtale sin mistillid til en  

 fagminister eller statsministeren.
Dette sker ved en simpel  

 flertalsbeslutning, der i henhold til Folketingets forretningsorden kan  

 træffes under forhandling af en forespørgsel m.v., jf.  

 forretningsordenens § 24.
Bilag 6 Notat om nedsættelse af en  

 undersøgelseskommission, når der verserer en strafferetlig  

 efterforskning af de samme forhold Notatet er optrykt efter ønske fra S, DF, SF og  

 EL.
Lovsekretariatet, 27. juni 2002 1. Problemformulering Med lov om undersøgelseskommissioner, der  

 trådte i kraft den 1. juli 1999, og som bygger på det  

 såkaldte Nordskovudvalgs betænkning nr. 1315/1996 om  

 undersøgelsesorganer, er der indført en helt ny ordning om  

 undersøgelse af sager om fejl og forsømmelser i forvaltningen.  

 Der er ikke tidligere nedsat undersøgelseskommissioner i medfør  

 af loven.1) I forlængelse af samrådet med  

 justitsministeren torsdag den 30. maj 2002 om den strafferetlige  

 efterforskning i Farumsagen (jf.
B 84   bilag 55) blev  

 spørgsmålet om, hvorvidt der kan eller bør  

 nedsættes en kommission til at undersøge visse aspekter i  

 Farumsagen, når det ikke kan udelukkes, at der samtidig helt eller  

 delvis verserer en strafferetlig efterforskning af samme forhold,  

 drøftet i Underudvalget under Folketingets Udvalg for  

 Forretningsordenen.
I lyset af drøftelserne blev det besluttet, at  

 Lovsekretariatet i første omgang undersøger  

 spørgsmålet nærmere på baggrund af loven om  

 undersøgelseskommissioner, lovens forarbejder, praksis samt den  

 juridiske litteratur på området.
Underudvalget drøftede  

 desuden muligheden for at rådføre sig hos en ekstern juridisk  

 ekspert, hvis Lovsekretariatets undersøgelse ikke måtte  

 føre til noget svar på spørgsmålet.
 2. Generelle bemærkninger om loven om  

 undersøgelseskommissioner.
Hvilken kategori af sager kan en undersøgelseskommission  

 nedsættes for at undersøge? Det fremgår af § 1, stk. 1, i lov om  

 undersøgelseskommissioner, at justitsministeren kan nedsætte en  

 kommission til at gennemføre en undersøgelse af nærmere  

 bestemte forhold af almenvigtig betydning.
En sådan kommission skal  

 nedsættes, hvis Folketinget vedtager beslutning herom.
 Formuleringen af lovens § 1, stk. 1, om, at en kommission  

 kan nedsættes til gennemførelse af en undersøgelse af  

 nærmere bestemte forhold af »almenvigtig betydning« indebærer, at  

 der i princippet er meget vide retlige grænser for, hvilke  

 forhold en undersøgelseskommission kan nedsættes for at  

 undersøge.
Med formuleringen markeres det imidlertid, at en  

 undersøgelseskommission som altovervejende hovedregel kun bør  

 benyttes i tilfælde, hvor regeringen eller Folketinget har behov for at  

 få belyst nogle forhold, som har betydning for de opgaver, som  

 regeringen eller Folketinget udfører.2)  Dette betyder ifølge lovens  

 forarbejder, at forholdet som altovervejende hovedregel skal have tilknytning  

 til staten.3) Formuleringen »almenvigtig betydning« indebærer  

 således, at en undersøgelse af private forhold, herunder  

 strafferetlige forhold, normalt alene vil kunne tænkes, hvis den  

 indgår som et integreret element i en undersøgelse af statslige  

 myndigheders forhold.4) Det kan endvidere nævnes, at  

 anvendelsesområdet for de såkaldte parlamentariske kommissioner5)  blev gjort til genstand for  

 nærmere overvejelser i forbindelse med et forslag fra  

 Fremskridtspartiet i midten af 1970erne om at anvende parlamentariske  

 kommissioner til at behandle lovforslag.
Udvalget for Forretningsordenen  

 indhentede i den anledning et notat fra Justitsministeriet om fordele og  

 ulemper ved at lade et spørgsmål undersøge i en  

 parlamentarisk kommission frem for ved et sædvanligt kommissions- eller  

 udvalgsarbejde.
På baggrund af notatet af 13. januar 1976, optrykt i  

 Udvalget for Forretningsordenens betænkning, udtalte udvalget, at  

 »anvendelsen af parlamentariske kommissioner i overensstemmelse med  

 mangeårig praksis bør forbeholdes særlige situationer,  

 især tilfælde, hvor der kan blive tale om at gøre  

 ministeransvar gældende«.6)  

  Også et forslag fra Fremskridtspartiet i 1975-76 om  

 nedsættelse af en parlamentarisk kommission vedrørende de  

 samfundsøkonomiske virkninger af den offentlige sektors  

 lønføring m.v. afvistes delvis ud fra det synspunkt, at en  

 parlamentarisk kommission ikke var det rette organ til undersøgelse af  

 sådanne brede samfundsspørgsmål, men burde forbeholdes  

 andre situationer.7)  I 1976  

 bekræftedes denne indstilling af et stort flertal i udvalget i  

 forbindelse med behandlingen af et forslag fra DKP om en parlamentarisk  

 kommission til undersøgelse af arbejdsministerens dispositioner over  

 for Sømændenes Arbejdsløshedskasse, idet det  

 anførtes, at »nedsættelse af en parlamentarisk kommission efter  

 omstændighederne kan være berettiget i tilfælde, hvor der  

 kan være tale om at drage en minister til ansvar for hans  

 embedsførelse«.8) Med formuleringen »almenvigtig betydning« er det  

 ifølge forarbejderne til loven ikke udelukket, at der i helt  

 særlige tilfælde iværksættes en undersøgelse,  

 der (alene) vedrører (amts)kommunale forhold.
Undersøgelser af  

 forhold vedrørende kommunerne forudsættes dog normalt forbeholdt  

 de almindelige tilsynsmyndigheder.9) Det er i sagens natur en meget skønspræget  

 vurdering, om der skal nedsættes en undersøgelseskommission.
Og  

 vurderingen vil ofte have en politisk baggrund.
 Det fremgår dog af forarbejderne til loven, at der  

 ikke bør nedsættes en undersøgelseskommission, hvis den  

 pågældende sag kan belyses tilfredsstillende af de  

 sædvanlige undersøgelsesorganer, herunder politiet eller  

 tilsynsmyndighederne.
Særligt i relation til spørgsmålet om  

 Folketingets inddragelse i nedsættelsen af  

 undersøgelseskommissioner erindres om, at Folketinget samtidig med  

 vedtagelsen af forslaget til lov om undersøgelseskommissioner vedtog  

 et forslag til ændring af Folketingets forretningsorden, der også  

 var foranlediget af Nordskovudvalgets betænkning.
Forretningsordenen  

 blev tilført et nyt kapitel (XVIII) under overskriften  

 »Spørgsmål vedrørende ministeransvar«.
Kapitlet  

 indeholder regler om Folketingets inddragelse i nedsættelse af  

 undersøgelseskommissioner og om Folketingets behandling af sager om  

 ministeransvar.
 Kerneområdet for Folketingets inddragelse i  

 nedsættelse af undersøgelseskommissioner er således sager  

 om ministeransvar.
 Spørgsmålet om, hvorvidt der   ud fra en  

 juridisk betragtning   kan eller bør nedsættes en kommission til  

 at undersøge visse aspekter i Farumsagen, når det ikke kan  

 udelukkes, at der samtidig helt eller delvist verserer en strafferetlig  

 efterforskning af de samme forhold, er ikke reguleret i loven om  

 undersøgelseskommissioner.
 Der er heller ikke taget stilling til  

 spørgsmålet i lovens forarbejder eller i den juridiske  

 litteratur, herunder den netop udgivne kommentar til loven v/ Oliver  

 Talevski, Jens Peter Christensen og Claus Dethlefsen.
Spørgsmålet har heller ikke tidligere  

 foreligget i praksis.
Dog opstod problemet kortvarigt i Tamilsagen, men  

 på en anden måde end i Farumsagen.
I juni 1990 blev der nedsat en  

 undersøgelsesret beklædt af højesteretsdommer Mogens  

 Hornslet til at foretage en undersøgelse af Tamilsagen.
I januar 1991  

 blev Statsadvokaten for København anmodet om at undersøge, om  

 der var grundlag for at rejse tiltale mod Justitsministeriets  

 departementschef.
Departementschefen blev sigtet for misbrug af offentlig  

 stilling og grov tjenesteforsømmelse, men efter en nærmere  

 undersøgelse frafaldt Statsadvokaten sigtelsen i marts 1991, bl.a.  

 fordi forholdet var forældet.
De forskellige former for  

 undersøgelser i Tamilsagen og tidspunktet for deres  

 iværksættelse fremgår i øvrigt af vedlagte  

 bilag.
 Det vurderes, at næppe heller en ekstern juridisk  

 ekspert   på en juridisk baggrund   vil kunne komme med et svar  

 på, om en undersøgelseskommission kan eller bør  

 nedsættes i en situation som den beskrevne.
Der lægges herved vægt på, at der som  

 nævnt ikke juridisk er gjort op med spørgsmålet hverken i  

 loven om undersøgelseskommissioner, lovens forarbejder, praksis eller  

 den juridiske litteratur.
En juridisk ekspert vil således ikke kunne  

 basere sine synspunkter på et juridisk grundlag, men alene på  

 generelle retspolitiske overvejelser.
1)   Vedlagte bilag indeholder til  

 almindelig orientering en omtale af to (af i alt fem) sager om  

 ministeransvar, der har været bedømt af Rigsretten, nemlig  

 rigsretssagen mod J.C.
Christensen og Sigurd Berg i 1909-10 (navnlig den  

 forudgående Albertisag) og sagen mod fhv. justitsminister Erik  

 Ninn-Hansen (Tamilsagen) fra 1993-95. Rigsrettens afgørelser  

 repræsenterer den mest autoritative stillingtagen til ministeransvaret,  

 der foreligger i dansk forfatningspraksis.
2)   Jf.
Justitsministeriets notat af 22.  

 december 1997, der er udarbejdet i samarbejde mellem ministeriet og Lars  

 Nordskov Nielsen, Torben Melchior og Jens Peter Christensen, og som er  

 gengivet som bilag 1 til Udvalget for Forretningsordenens betænkning af  

 5. maj 1999 over forslag til lov om undersøgelseskommissioner, samt  

 den netop udgivne kommentar til lov om undersøgelseskommissioner m.v.  

 ("Undersøgelseskommissioner, Embedsmandsansvaret &  

 Folketingets rolle") v/ Oliver Talevski, Jens Peter Christensen og Claus  

 Dethlefsen, side 30.
 3)   Se Udvalget for Forretningsordenens  

 betænkning af 5. maj 1999 over forslag til lov om  

 undersøgelseskommissioner, side 8.
4)   Jf.
Justitsministeriets notat af 22.  

 december 1997 (se note 2) samt den netop udgivne kommentar til lov om  

 undersøgelseskommissioner m.v. (se note 2), side 31.
5)   Efter grundlovens § 51 kan Folketinget  

 "nedsætte kommissioner af sine medlemmer til at undersøge  

 almenvigtige sager.
Kommissionerne er berettigede til at fordre skriftlige  

 eller mundtlige oplysninger såvel af private borgere som af offentlige  

 myndigheder". En parlamentarisk kommission består således af  

 folketingsmedlemmer og har en sammensætning, der forholdsmæssigt  

 svarer til sammensætningen i Folketingssalen, jf. grundlovens § 52.  

 Sammenlignet med almindelige folketingsudvalg har kommissionen en  

 særlig adgang til at oplyse en sag.
Embedsmænd og privatpersoner  

 skal mundtligt eller skriftligt give kommissionen udbedte oplysninger.
 6)   Folketingstidende 1975-76,  

 tillæg B, sp. 697.
 7)   Folketingstidende 1975-76,  

 forhandlingerne, sp. 8272.
 8)   Folketingstidende 1975-76,  

 tillæg B, sp. 1095.
 9)   Jf. den i noterne 2 og 4 nævnte  

 netop udgivne kommentar til lov om undersøgelseskommissioner m.v.,  

 side 31.
Underbilag 1 til bilag 6 Spørgsmål om ministeransvar bedømt  

 af Rigsretten m.v.
Indledning Spørgsmålet om ministeransvar har været  

 bedømt af Rigsretten i fem sager siden grundloven fra 1849. Alle fem  

 sager er mere eller mindre udførligt behandlet i Jens Peter  

 Christensens afhandling »Ministeransvar« (1997), side 61-116.
Rigsrettens afgørelser i de fem sager  

 repræsenterer den mest autoritative stillingtagen til ministeransvaret,  

 der foreligger i dansk forfatningspraksis.1) Fire af de fem sager ligger tilbage i sidste halvdel af  

 1800-tallet og det første tiår af 1900-tallet og har navnlig for  

 de tre førstes vedkommende først og fremmest retshistorisk  

 interesse og gennemgås ikke i dette bilag.2) For så vidt angår den fjerde rigsretssag  

 sagen mod J.C.
Christensen og Sigurd Berg fra 1909-10   vil der, ud over en  

 omtale af selve rigsretssagen, være anledning til en omtale af  

 begivenhedsforløbet forud for sagen, nemlig den såkaldte  

 Albertisag, idet dette begivenhedsforløb er af betydning for  

 forståelsen af Rigsrettens dom.
Kernen i denne sag var  

 spørgsmålet om, hvilke krav der kan stilles til en minister med  

 hensyn til dennes samvittighedsfulde udøvelse af sine embedspligter.  

 Sagen er navnlig egnet til at belyse regeringslederens pligt til at  

 føre tilsyn med fagministrene samt betydningen af embedsmændenes  

 rådgivning for ministerens ansvar.
 Den femte rigsretssag, sagen mod fhv. justitsminister Erik  

 Ninn-Hansen (Tamilsagen), der blev afgjort ved Rigsrettens dom af 22. juni  

 1995, er derefter kort omtalt.
 Endelig er den i 1945 nedsatte parlamentariske kommission  

 om, hvorvidt der kunne gøres ansvar gældende over for ministre  

 m.fl. i forbindelse med besættelsen af Danmark omtalt sidst i  

 bilaget.
Rigsretssagen mod J.C.
Christensen og Sigurd Berg i 1909-10 Der kan være grund til at redegøre for de  

 angreb, der i årene forud for rigsretssagen var blevet rettet mod  

 justitsminister P.A.
Alberti fra Folketingets talerstol, for det  

 første fordi disse angreb og J.C.
Christensens afvisning heraf dannede  

 grundlag for den kritik af J.C.
Christensens embedsførelse som  

 konseilspræsident, som Rigsretten ved sin dom gav udtryk for, og  

 således er af betydning for forståelsen af Rigsrettens dom, for  

 det andet fordi angrebene vidner om den politiske baggrund, der var for  

 rigsretssagen.
Rigsretssagen havde sin baggrund i fhv. justitsminister  

 P.A.
Albertis selvanmeldelse til politiet den 8. september 1908 for falsk og  

 bedrageri begået over for Den sjællandske Bondestands Sparekasse,  

 som han var formand for.
Forinden var Alberti blevet afskediget den 24. juli  

 samme år.
 Som nævnt er (rigsrets)sagen behandlet i Jens Peter  

 Christensen afhandling »Ministeransvar« fra 1997, og Jens Peter Christensen  

 skriver i afhandlingen på side 88-92 bl.a. følgende om  

 Alberti-sagen:
»... Svend Thorsen fastslår, at I.C.
Christensen  

 ikke kunne have mindste mistanke til Alberti.
Han var kun blevet ham for  

 besværlig politisk.
Det sidste er utvivlsomt rigtigt.
At I.C.
Christensen ikke  

 kunne have mindste mistanke til Alberti, synes til gengæld at  

 være en sandhed med betydelige modifikationer.
I rigsdagssamlingen 1907-1908 blev justitsminister P.A.  

 Alberti således heftigt angrebet for at udnytte sit embede til at  

 skaffe sig selv økonomiske fordele.
Angrebet blev indledt af  

 socialdemokraten F.J.
Borgbjerg den 18. oktober 1907 under  

 førstebehandlingen af finanslovsforslaget og fortsatte under  

 tredjebehandlingen i marts 1908. Borgbjerg blev støttet af blandt  

 andre Højres ordfører, L.V.
Birck, og lederen af Det radikale  

 Venstre, C.Th.
Zahle.
Venstrereformpartiets ordfører, Anders Nielsen,  

 afviste angrebene under førstebehandlingen den 30. oktober 1907, idet  

 han fastslog, at der alene var tale om et »politisk Stormløb« mod  

 ministeriet I.C.
Christensen.
Også justitsminister Alberti afviste  

 angrebene, og under tredjebehandlingen den 16. marts 1908 bakkede I.C.  

 Christensen ham op, idet han fastslog, at der ikke var ført bevis for  

 beskyldningerne mod Alberti. »Den Forhandling, her har været  

 ført, har ikke givet mig nogen som helst Grund til Misbilligelse  

 overfor min Kollega eller hans Administration, men der er derimod Grund for  

 det ærede Medlem til at føre bevis for sine Paastande«, udtalte  

 I.C.
Christensen.
Birch, Borgbjerg og Zahle replicerede og efterlyste svar  

 på, hvilke yderligere beviser konseilspræsidenten ønskede  

 ud over de allerede fremlagte.
Birch opfordrede i den forbindelse I.C.  

 Christensen til sådan som Borgbjerg allerede under efterårets  

 behandling af finanslovsforslaget havde fremført ønske om   at  

 nedsætte en uvildig kommission til at undersøge beviserne.  

 Samtidig fastslog Zahle det som en nødvendighed   nu  

 konseilspræsidenten havde gjort justitsministerens sag til sin egen  

 at der blev nedsat en undersøgelseskommission, så de, der havde  

 fremsat beskyldningerne mod justitsministeren for embedsmisbrug, kunne  

 få lejlighed til under forbindende former at føre beviser.
I.C.
Christensen afviste kravet om en undersøgelse  

   .
Under Landstingets førstebehandling af  

 finanslovsforslaget den 24. og 25. marts 1908 fortsatte angrebene på  

 Alberti.
Højres ordfører, Bramsen, beklagede, at Alberti ikke  

 selv havde villet rense sig ved at tilslutte sig ønsket om en uvildig  

 undersøgelse.
I stedet havde Alberti anvist den vej, at Birch  

 offentligt uden for Folketinget kunne gentage sine påstande mod ham,  

 hvorefter Alberti ville anlægge injuriesøgsmål.
Den af de  

 to, hvem dommen måtte gå imod, skulle så trække sig  

 ud af det politiske liv.
Den radikale Edvard Brandes spurgte på denne  

 baggrund De Frikonservatives ordfører og formand, landets  

 største godsejer, lensgreve Mogens Frijs, om han fandt, at en  

 sådan procedure ville være en rimelig udvej, i betragtning af at  

 han tidligere havde tilkendegivet, at der var behov for at få kastet  

 lys over justitsministerens forhold.
Spørgsmålet var af central  

 betydning, al den stund at grev Frijs opfattelse ville være  

 afgørende, da regeringen behøvede De Frikonservatives  

 støtte i Landstinget for at komme igennem med sine lovforslag.
Grev Frijs gav i sit svar udtryk for, at Højres  

 forslag om en uvildig undersøgelse var en mulighed, der måtte  

 overvejes.
Derimod måtte Albertis forslag afvises, da det ikke ville  

 kunne fjerne »den Uhygge«, der havde bredt sig i det offentlige liv.
Svend Thorsen bemærker, at Alberti efter grev  

 Frijs tale fik et af de svedanfald, der undertiden kom over ham, »men  

 denne gang var det voldsomt, han drev af sved og måtte længe  

 tørre sig med lommetørklædet over isse og nakke«.  

 Albertis svedanfald   der blev foreviget i karikaturtegning   var  

 velbegrundet.
Som Brandes bemærkede, havde konseilspræsidenten  

 indtil grev Frijs indlæg kunnet sige, at stormløbet mod  

 Alberti blot var politik, og at Socialdemokratiets, Højres og Det  

 radikale Venstres angreb alene skyldtes, at man gennem justitsministeren  

 ville hele regeringen til livs.
Efter grev Frijs udtalelser ville dette  

 ikke længere være muligt, idet grev Frijs var fører for  

 den gruppe, uden hvis støtte regeringen ikke ville kunne føre  

 sin politik.
I.C.
Christensen forholdt sig tavs under Landstingets  

 debat, men som Svend Thorsen bemærker, må det i hvert fald fra  

 denne debat have stået konseilspræsidenten klart, at han ikke  

 kunne beholde Alberti som minister, hvis regeringen skulle være sikret  

 den fornødne parlamentariske opbakning til det forestående  

 lovgivningsarbejde, der blandt andet vedrørte det for regeringen helt  

 centrale forsvarsspørgsmål.
Under forhørene for Rigsretten to år senere  

 forklarede I.C.
Christensen således også, at han umiddelbart  

 efter en af finanslovsforhandlingerne i Rigsdagen i marts 1908 havde gjort  

 det klart for Alberti, at han måtte gå af.
De evindelige angreb  

 på justitsministeren hindrede arbejdsroen og arbejdsfreden   Når  

 afskedigelsen af Alberti trak ud, skyldtes det, forklarede I.C.
Christensen,  

 at Alberti ønskede at gennemføre loven om retsplejereformen.  

 Derved kom Alberti til at sidde rigsdagssamlingen ud og kunne afskediges til  

 den 24. juli   .
Den 23. maj 1908, på rigsdagssamlingens sidste dag,  

 var F.J.
Borgbjerg m.fl.s forslag om nedsættelse af en parlamentarisk  

 kommission sat på dagsordenen.
Efter forslaget skulle der  

 nedsættes en parlamentarisk kommission i henhold til 1866-grundlovens §  

 46 til undersøgelse af justitsminister Albertis administration.  

 Så længe undersøgelsen varede, skulle ministeren  

 fratræde sit embede.
Forslaget blev imidlertid afvist af et flertal af  

 tingets medlemmer.
At Alberti således fik yderligere et par  

 måneder på posten, uden at der blev gennemført nogen  

 undersøgelse af hans forhold, blev ved Rigsrettens dom af 17. juni  

 1910, jf. nedenfor, lagt I.C.
Christensen til last, idet Rigsretten fandt, at  

 I.C.
Christensen ikke havde handlet forsvarligt, da han i foråret 1908  

   med henvisning til, at der ikke forelå beviser mod Alberti  

 nægtede sin bistand til at foretage en nærmere  

 undersøgelse af Albertis embedsførelse.
Albertis selvanmeldelse fik betydelige politiske  

 konsekvenser.
Den 12. oktober 1908 trådte regeringen I.C.
Christensen  

 tilbage.
Herefter overdrog kongen det til Niels Neergaard at danne regering.  

 Foranlediget af valgperiodens snarlige udløb blev der udskrevet  

 folketingsvalg til den 25. maj 1909, ved hvilket Alberti-sagen kom til at  

 koste I.C.
Christensens Venstrereformparti et meget betydeligt mandattab.  

 På grund af umuligheden af at nå til enighed om forsvarslovene  

 indgav regeringen Neergaard den 31. juli 1909 sin  

 demissionsbegæring.
De splittede venstregrupper enedes i denne situation om at  

 pege på lensgreve L.
Holstein-Ledreborg, der havde spillet en central  

 rolle som samlende figur under forfatningskampen, som  

 konseilspræsident.
Holstein-Ledreborg tiltrådte den 16. august  

 1909 som leder af den første mindretalsregering efter systemskiftet,  

 på grundlag af et kompromis mellem de tre venstregrupper om  

 forsvarslovene.
Kort efter at regeringen Holstein-Ledreborg   hvor I.C.  

 Christensen beklædte posten som forsvarsminister   havde fået  

 gennemført forliget om forsvarslovene, blev den, den 22. oktober 1909,  

 fældet ved et mistillidsvotum stillet af Det radikale Venstres formand,  

 C.Th.
Zahle, vedtaget af 49 stemmer (radikale, socialdemokrater og 8  

 højreformænd) mod 44. Holstein-Ledreborg udtalte straks, at det  

 var en selvfølge, at regeringen herefter ville gå af.
For  

 første gang i dansk forfatningshistorie trådte en regering  

 dermed tilbage efter et mistillidsvotum i Folketinget.
Den 28. oktober 1909  

 blev ministeriet C.Th.
Zahle udnævnt.
Zahle overtog som  

 konseilspræsident tillige selv justitsministerposten, blandt andet for  

 at lede, hvad man benævnte »udrensningen« efter Alberti.
Den 7. december 1909 vedtog Folketinget, bestående  

 af radikale, socialdemokrater og højremænd, at stille I.C.  

 Christensen og Sigurd Berg for Rigsretten.
Begge havde anmodet deres  

 partifæller om ikke at stemme imod.« Mens baggrunden for rigsretssagen i form af Albertis  

 embedsførelse og hele virke således i høj grad var  

 genstand for politisk strid og udløste vidtrækkende  

 parlamentariske konsekvenser, vedrørte rigsretssagen ikke i sig selv  

 noget centralt forfatningsretligt eller forfatningspolitisk  

 stridsspørgsmål.
Rigsretssagens kerne var  

 spørgsmålet om, hvilke krav der kan stilles til en minister med  

 hensyn til dennes samvittighedsfulde udøvelse af sine embedspligter.3) Rigsretssagen indledtes ved Rigsretten den 8. januar 1910  

 og afsluttedes med Rigsrettens dom af 17. juni 1910.
Tiltalen mod J.C.
Christensen omfattede fire forhold, som  

 i anklageskriftet var nummereret a.1.-a.4. Alle forhold stod i forbindelse  

 med Albertis embedsførelse.
For det første det forhold, at J.C.
Christensen som  

 konseilspræsident og forsvarsminister havde medvirket til eller i hvert  

 fald ikke søgt at forhindre, at Alberti, da han som justitsminister  

 gav bevilling til et Landbrugslotteri, misbrugte sin embedsstilling til egen  

 eller nærpårørendes fordel, uagtet J.C.
Christensens  

 mistanke kunne og burde have været vakt.
For det andet det forhold, at J.C.
Christensen som  

 konseilspræsident havde afholdt den daværende indenrigsminister,  

 Sigurd Berg, fra eller i alt fald undladt at tilskynde ham til at gøre  

 sin embedspligt, selv om der forelå oplysninger og  

 omstændigheder, som kunne og burde have vakt J.C.
Christensens mistanke  

 til Albertis forhold som formand for Den sjællandske Bondestands  

 Sparekasse.
For det tredje det forhold, at J.C.
Christensen som  

 konseilspræsident ikke alene havde forsømt at undersøge  

 Albertis forhold, men direkte modsat sig, at en sådan  

 undersøgelse overhovedet fandt sted, og opretholdt ham i hans  

 embedsstilling som justitsminister indtil den 24. juli 1908, selv om der  

 såvel på Rigsdagen i samlingen 1907-08 og i pressen var fremsat  

 graverende beskyldninger mod Alberti.
For det fjerde det forhold, at J.C.
Christensen som  

 midlertidig finansminister i maj 1908 uden hjemmel havde ydet Den  

 sjællandske Bondestands Sparekasse et lån af statskassen på  

 1,5 millioner kroner, selv om der forelå oplysninger og  

 omstændigheder, som kunne og burde havde vakt hans mistanke til  

 Alberti.
Ved Rigsrettens dom af 17. juni 1910 blev J.C.
Christensen  

 pure frifundet for så vidt angik de to førstnævnte samt  

 det sidstnævnte af de fire forhold.
Dommen er i sin helhed refereret i  

 Jens Peter Christensens afhandling »Ministeransvar« (1997), side 94-95.
 Om dommens præmisser samt anklageskriftet mod J.C.  

 Christensen fremgår følgende af Jens Peter Christensens  

 afhandling, side 95:
»Dommen er for så vidt angår de to  

 førstnævnte samt det sidstnævnte af de fire forhold i  

 anklageskriftet mod I.C.
Christensen (post a.1., 1.2., og a.4.) uden  

 større principiel interesse, da rettens stillingtagen hviler på  

 en konkret bevismæssig vurdering af, hvilken (manglende) viden I.C.  

 Christensen havde haft om Albertis forhold, og hvilke handlinger han havde  

 foretaget, samt en konkret retlig vurdering af retmæssigheden af hans  

 faktisk foretagne dispositioner.
For så vidt angår det tredje af anklagens fire  

 forhold   påstanden om, at I.C.
Christensen have begået  

 embedsforsømmelse ved at undlade eller direkte modsætte sig en  

 undersøgelse af Albertis forhold, til trods for de graverende  

 beskyldninger mod ham   hævdede anklageren i anklageskriftet, at der  

 måtte påhvile I.C.
Christensen en pligt til »at føre  

 Tilsyn med de andre Ministre og navnlig at skride ind, naar der opstaar  

 Formodning eller Mistanke om, at nogen af de andre Ministre ere Forbrydere  

 eller røgte deres Embede paa forargelig eller uværdig Maade, og  

 at søge vedkommende Minister fjernet eller Undersøgelse  

 anstillet«.
Anklageren fandt, at I.C.
Christensens forhold i så  

 henseende måtte henføres til 1866-straffelovens § 142 om  

 nægtelse eller forsætlig undladelse af at efterkomme lovlig  

 befaling eller i hvert fald § 143 om grov eller oftere gentagen  

 forsømmelse eller skødesløshed i tjenesten.
I sit foredrag for Rigsretten gentog anklageren disse  

 synspunkter og henviste atter til referencebestemmelserne i straffelovens §  

 142 og § 143, idet han hævdede, at tilsynspligten måtte  

 gælde på uskrevet grundlag som en følge af, at  

 konseilspræsidenten i en vis relation var de andre ministres  

 overordnede« I sin dom fastslog Rigsretten, at J.C.
Christensen ikke  

 havde handlet forsvarligt ved   under påberåbelse af, at der ikke  

 forelå beviser mod Alberti   at have nægtet sin bistand til en  

 nærmere undersøgelse af Albertis forhold.
Da der imidlertid  

 efter rettens opfattelse forelå undskyldende omstændigheder,  

 fandtes J.C.
Christensens forhold ikke at kunne henføres til nogen af  

 straffelovens bestemmelser, navnlig ikke dens § 143 om grov eller oftere  

 gentagen forsømmelse eller skødesløshed i tjenesten.  

 Også for dette forhold blev J.C.
Christensen derfor frifundet.
Som anført i Jens Peter Christensens afhandling  

 »Ministeransvar«, side 96, har Rigsrettens afgørelse på dette  

 punkt frifindelsen til trods fortsat betydelig forfatningsretlig interesse,  

 idet retten med sin konstatering af, at J.C.
Christensen ikke havde handlet  

 forsvarligt, forudsatte, at der på uskrevet grundlag måtte  

 påhvile regeringschefen en særlig tilsynspligt i forhold til  

 fagministre.
 Der henvises i øvrigt til Jens Peter Christensens  

 afhandling, side 92-99.
Mens J.C.
Christensen blev frifundet, blev Sigurd Berg  

 dømt.
Der henvises herom til Jens Peter Christensens afhandling  

 »Ministeransvar«, side 99-103.
 For så vidt angår straffesagen mod  

 Alberti (for falsk og bedrageri begået over for Den  

 sjællandske Bondestands Sparekasse), som rigsretssagen havde sin  

 baggrund i, politianmeldte Alberti som nævnt sig selv den 8. september  

 1908. Dommen i straffesagen mod Alberti blev afsagt den 17. december 1910.  

 Alberti blev idømt otte års tugthus ved Kjøbenhavns  

 Kriminal- og Politiret.
 Der blev i øvrigt aldrig rejst rigsretstiltale mod  

 Alberti.
Efter at Alberti den 8. september 1908 havde meldt sig  

 selv til politiet, vedtog Folketinget den 15. februar 1909 at nedsætte  

 et udvalg til »at modtage og gennemgaa Akterne vedrørende de i  

 Anledning af forhenværende Justitsminister Albertis Embedsgerning  

 afholdte Forhør«.
Udvalget afgav betænkning den 6. maj 1909,  

 endnu inden forhørene over Alberti var afsluttet.
I betænkningen  

 indstillede et flertal bestående af Venstrereformpartiets  

 udvalgsmedlemmer, at spørgsmålet om rigsretstiltale mod Alberti  

 først burde finde sin afgørelse, når  

 undersøgelserne af hans embedsforhold var afsluttet.
Flertallet fandt  

 samtidig, at de foreliggende oplysninger ikke kunne give anledning til at  

 foreslå tiltale mod andre.
Om de øvrige indstillinger i  

 betænkningen henvises til Jens Peter Christensens afhandling  

 »Ministeransvar«, side 423-424.
Udvalgets betænkning nåede ikke at blive  

 behandlet i samlingen 1908-09. I begyndelsen af næste samling blev det,  

 efter en omfattende folketingsdebat den 19. november 1909, vedtaget at  

 nedsætte et nyt udvalg.
Udvalget afgav indstilling vedrørende J.  

 C.
Christensen og Sigurd Berg den 1. december 1909. Flertallet  

 bestående af Socialdemokratiets, Det radikale Venstres og Højres  

 udvalgsmedlemmer indstillede tiltale rejst mod de to forhenværende  

 ministre for en række nærmere opregnede forhold (se herom  

 ovenfor), mens de to Venstre-mindretal ikke fandt, at der var grundlag for  

 tiltale.
Som nævnt vedtog Folketinget, bestående af radikale,  

 socialdemokrater og højremænd, den 7. december 1909 at stille  

 J.C.
Christensen og Sigurd Berg for Rigsretten.
Der er aldrig givet nogen officiel begrundelse for, at man  

 ikke rejste rigsretstiltale mod Alberti.
Udvalget, der var blevet nedsat den  

 19. november 1909 med den opgave at gennemgå akterne vedrørende  

 forhørene over Alberti, afsluttede sit arbejde med en betænkning  

 den 2. april 1910. I betænkningen udtalte man blot, at udvalget havde  

 gennemgået de tilstillede forhørsakter, og at intet af udvalgets  

 medlemmer derefter havde fundet anledning til at fremsætte forslag til  

 yderligere indstilling til Tinget.
Betænkningen ses ikke at være  

 blevet behandlet i Folketinget.
 Der henvises i øvrigt til Jens Peter Christensens  

 afhandling »Ministeransvar«, side 423-428.
Rigsretssagen mod Erik Ninn-Hansen i 1993-1995 (Tamilsagen) Da Rigsretssagen mod fhv. justitsminister Erik Ninn-Hansen  

 af tidsmæssige grunde formentlig ligger forholdsvis godt i erindring,  

 behandles den ikke så udførligt i dette bilag.
For en mere  

 udførlig behandling af sagen henvises til Jens Peter Christensens  

 afhandling »Ministeransvar«, side 106-116 og 302-356 (sidstnævnte sider  

 indeholder en udførlig redegørelse for sagen samt  

 konklusionerne i undersøgelsesrettens beretning samt den  

 efterfølgende tjenestemandssag mod en række af de involverede  

 tjenestemænd). Folketingets beslutning om rejsning af rigsretstiltale  

 mod Erik Ninn-Hansen i juni 1993 og de hensyn, der i den forbindelse blev  

 lagt vægt på, er omtalt i afhandlingen på siderne  

 448-458.
 Om de forskellige former for undersøgelser i  

 Tamilsagen   herunder før rigsretssagen   kan oplyses, at  

 Folketingets Ombudsmand i september 1988 meddelte Justitsministeriet, at han  

 ville undersøge tamilsagerne, at ombudsmanden den 1. marts 1989  

 afgav sin rapport, at Statsministeriet i juni 1990 på vegne af  

 Justitsministeriet anmodede højesteretsdommer Mogens Hornslet om at  

 gennemføre en undersøgelse (i en undersøgelsesret) af  

 beslutningsprocessen og administrationen i forbindelse med Tamilsagen,  

at afhøringerne i Højesterets kæremålssal  

 blev indledt i november 1990, at daværende statsminister Poul  

 Schlüter i januar 1991 bad Statsadvokaten for København, H.C.  

 Abildtrup, om at undersøge, om Justitsministeriets embedsmænd  

 kunne sigtes efter straffeloven, at Justitsministeriets  

 departementschef, Poul Lundbæk Andersen, i januar 1991 blev sigtet for  

 misbrug af offentlig stilling og grov tjenesteforsømmelse (alle andre  

 embedsmænd gik fri, bl.a. fordi forældelsesfrister var  

 overskredet), at statsadvokat Abildtrup i marts 1991 frafaldt  

 sigtelserne mod Lundbæk Andersen, at Ninn-Hansen den 2.  

 april 1991 blev afhørt som den første politiker i  

 undersøgelsesretten, at retsmøde nr. 102 den 29.  

 maj 1992 satte punktum for afhøringerne, at  

 højesteretsdommer Mogens Hornslet den 14. januar 1993 afgav sin  

 Tamilredegørelse, at Folketingets Udvalg for Forretningsordenen  

 den 24. februar 1993 anmodede om et anklageskrift med henblik på en  

 rigsretssag mod Erik Ninn-Hansen, at regeringen den 25. februar  

 1993 besluttede at rejse tjenestemandssag mod en række  

 topembedsmænd i Justitsministeriet og Udlændingedirektoratet,  

at præsidenten for Højesteret den 11. marts 1993 udpegede  

 retspræsident Peer Lorenzen og landsdommer Svend Ziegler til som  

 forhørsledere at forestå den tjenstlige undersøgelse mod  

 embedsmændene, at Folketinget i juni 1993, som en udløber  

 af undersøgelsesrettens beretning om Tamilsagen fra 14. januar 1993,  

 traf beslutning om rejsning af rigsretstiltale mod Erik Ninn-Hansen,   

 at rigsretssagen blev indledt i december 1993 og afsluttet ved  

 rigsrettens dom den 22. juni 1995, og at forhørslederen  

 i embedsmandssagen afgav sin beretning og indstilling den 14. november 1995,  

 og indstillingen blev i december 1995 fulgt af regeringen.
Ligesom rigsretssagen mod J.C.
Christensen og Sigurd Berg  

 vedrørte rigssagen mod fhv. justitsminister Erik Ninn-Hansen som  

 nævnt i Jens Peter Christensens afhandling »Ministeransvar«, side 106,  

 ikke i sig selv noget centralt forfatningsretligt eller forfatningspolitisk  

 stridsspørgsmål, men sagen er til trods herfor egnet til at  

 belyse en række mere principielle spørgsmål  

 vedrørende ministeransvaret.
Ved sin dom af 22. juni 1995 fastslog 15 af Rigsrettens 20  

 dommere, at Erik Ninn-Hansen var skyldig i overtrædelse af  

 ministeransvarlighedslovens § 5, stk. 1, ved i perioden fra midten af juni  

 1988 til hans afgang som justitsminister den 10. januar 1989 at have  

 fastholdt beslutningen om at stille de tamilske  

 familiesammenføringssager i bero.
Fem af Rigsrettens dommere stemte  

 for, at Erik Ninn-Hansen skulle frifindes.
Vedrørende  

 straffastsættelsen stemte 12 dommere for at fastsætte straffen  

 efter ministeransvarlighedslovens § 6, stk. 1, til fængsel i fire  

 måneder.
Under hensyn til Erik Ninn-Hansens personlige forhold,  

 herunder navnlig hans alder og helbredstilstand, blev straffen gjort  

 betinget.
Otte dommere stemte for at fastsætte straffen til 15  

 dagbøder a 1.000 kr. med forvandlingsstraf af hæfte i 15  

 dage.
Af principiel interesse for ministeransvarets  

 rækkevidde er flertallets udtalelse om, at det for vurderingen af  

 ministerens forsæt var af betydning, at ministeren gentagne gange  

 kraftigt blev advaret af sine embedsmænd, men at det ikke kunne  

 tillæges afgørende betydning, at embedsmændene i deres  

 advarsler ikke betegnede administrationen som »ulovlig« eller »retsstridig«.  

 Flertallets bemærkninger på dette punkt er i overensstemmelse med  

 Rigsrettens dom i sagen mod J.C.
Christensen og Sigurd Berg, jf. omtalen  

 ovenfor.
 Ganske som rigsretsdommen fra 1910 understreger dommen i  

 sagen mod Erik Ninn-Hansen således betydningen af, at en minister ikke  

 sidder sine nærmeste embedsmænds advarsler overhørig, og  

 at det ikke kan fritage ministeren for ansvar, at hans embedsmænd ikke  

 har anvendt ord som »ulovlig«, »retsstridig«, »i strid med loven« eller  

 lignende, når ministeren i øvrigt ved, hvordan sagen forholder  

 sig.
Parlamentarisk kommission 1945 om, hvorvidt der kunne gøres  

 ansvar gældende over for ministre m.fl. i forbindelse med  

 besættelsen af Danmark I 1945 nedsatte Folketinget en parlamentarisk kommission  

 efter grundlovens § 51, der havde til opgave at vurdere, hvorvidt der var  

 grundlag for at gøre ansvar gældende over for ministre eller  

 andre særligt ansvarlige i forbindelse med besættelsen af  

 Danmark.
Ved folketingsbeslutning af 9. april 1954 nedsattes  

 udvalget vedrørende de i 1945-53 virkende parlamentariske  

 kommissioners beretninger.
Udvalget skulle overveje, om beretningerne fra de  

 i årene 1945-1953 virkende parlamentariske kommissioner gav grundlag  

 for at rejse rigsretstiltale mod ministre eller andre særligt  

 ansvarlige for deres forhold ved Danmarks besættelse den 9. april 1940  

 eller i besættelsestiden.
I udvalgets betænkning og indstilling af 11. februar  

 1955 oplyses, at der i udvalget havde »været enighed om, at udvalgets  

 opgave i henhold til beslutningen om dets nedsættelse havde været  

 begrænset til på grundlag af de parlamentariske kommissioners  

 beretninger at give indstilling om eventuel rigsretsanklage mod ministre  

 eller andre særligt ansvarlige for deres forhold ved Danmarks  

 besættelse den 9. april 1940 eller i besættelsestiden.
Udvalget  

 har således ikke haft nogen beføjelse til at fremskaffe  

 yderligere oplysninger eller til at inddrage andre forhold end de  

 nævnte under sit arbejde«.
Hele udvalget indstillede i  

 betænkningen og indstillingen, at der ikke blev rejst rigsretsanklage  

 mod nogen for noget forhold vedrørende Danmarks besættelse den  

 9. april 1940 eller for noget forhold i besættelsestiden.
Udvalgets  

 indstilling vedtoges herefter af Folketinget.
 1)   Se "Ministeransvar" af Jens  

 Peter Christensen (1997), side 61. Afhandlingens DEL 2, kapitel 3, indeholder  

 en beskrivelse af ministeransvarets materielle grundlag og rækkevidde,  

 nemlig grundloven og ministeransvarlighedsloven.
 2)   For en yderligere omtale af de tre  

 første rigsretssager henvises til Jens Peter Christensens afhandling  

 nævnt i note 1.
 3)   Se Jens Peter Christensens afhandling  

 "Ministeransvar", side 92.
