Nr LSF 35 Forslag til Lov om ændring af retsplejeloven og færdselsloven  

 (Tvangsfuldbyrdelse af andre krav end pengekrav m.v.) Fremsat af justitsministeren (Engell) den 7. oktober 1992 Vedtaget ved tredjebehandling den 8. juni 1993 Lov nr. 469 af 30/06/1993 § 1 I lov om rettens pleje, jf. lovbekendtgørelse nr. 905 af 10. november  

 1992, foretages følgende ændringer:
 1. Kapitel 48 affattes således:
»Kapitel 48 Særregler om tvangsfuldbyrdelse af andre krav end pengekrav § 528. Skal den forpligtede (rekvisitus) fraflytte en fast ejendom  

 eller give den berettigede (rekvirenten) en rådighed over denne, eller skal  

 rekvisitus udlevere rørligt gods til rekvirenten, gennemtvinger fogedretten  

 så vidt muligt umiddelbart, at pligten opfyldes.
§ 529. Skal rekvisitus udføre et arbejde eller foretage en  

 handling, kan fogedretten tillade, at rekvirenten lader dette udføre af  

 andre, og der kan herefter foretages udlæg for det beløb, udførelsen har  

 kostet.
Beløbet skal godkendes af fogedretten.
Stk. 2. Skal rekvisitus foretage en handling mod at få udgifterne  

 herved dækket af rekvirenten, fastsætter fogedretten efter anmodning beløbets  

 størrelse.
Fogedretten kan lade et vidne overvære forretningen og bistå  

 fogedretten med fastsættelsen.
Hvis det findes påkrævet, kan fogedretten  

 udmelde en eller flere sagkyndige. § 507, stk. 4, finder tilsvarende  

 anvendelse.
 Stk. 3. Stk. 2 finder tilsvarende anvendelse, hvis rekvirenten har  

 ret til at foretage en handling mod at erstatte den herved forvoldte skade.
 Stk. 4. Fogedretten kan betinge fuldbyrdelsen efter stk. 2 og 3 af  

 forudgående sikkerhedsstillelse.
 § 530. Skal rekvisitus udstede eller underskrive et dokument, kan  

 fogedretten gøre dette med samme virkning, som var det udstedt eller  

 underskrevet af rekvisitus selv.
 § 531. Skal rekvisitus stille en sikkerhed, kan fogedretten udtage  

 så mange af dennes aktiver som nødvendigt for at sikre rekvirentens ret, og i  

 disse har rekvirenten herefter samme sikkerhed som i udlagte aktiver.
 § 532. Skal rekvisitus undlade noget, skal fogedretten så vidt  

 muligt hindre rekvisitus i at foretage overtrædelseshandlinger og  

 tilintetgøre, hvad der er foretaget i strid med rekvirentens ret.
§ 533. Kan tvangsfuldbyrdelse ikke ske efter §§ 528-532, eller  

 ønsker rekvirenten ikke at benytte denne fremgangsmåde, anslår fogedretten  

 rekvirentens interesse i dommens eller forligets opfyldelse i penge, som  

 herefter inddrives ved udlæg.
Ved fastsættelsen af beløbet skal fogedretten  

 sikre, at rekvirenten ikke påføres tab. § 529, stk. 2, 2.-4. pkt., finder  

 tilsvarende anvendelse.
 Stk. 2. Bestemmelsen i stk. 1 kan ikke anvendes, såfremt der er  

 indtrådt umulighed eller anden lignende omstændighed, som fritager rekvisitus  

 for at fyldestgøre rekvirentens krav, uden at dette medfører erstatningspligt  

 for ham.
 Stk. 3. Anlægger rekvirenten straffesag efter § 535, kan  

 rekvirentens pengekrav fastsættes under denne sag.
 § 534. Skal rekvisitus foretage flere handlinger, eller kan dommen  

 eller forliget overtrædes ved flere handlinger, finder reglerne i §§ 528-533  

 anvendelse, hver gang dommen eller forliget tilsidesættes.
§ 535. Den, der forsætligt overtræder en dom, hvorved det er  

 pålagt vedkommende at foretage eller undlade noget, kan under en af  

 rekvirenten anlagt sag idømmes straf af bøde eller hæfte.
Tilsidesættelse af  

 undladelsespligter kan straffes hver gang, der foreligger en særskilt  

 tilsidesættelse af dommen.
Stk. 2. Sag efter stk. 1 kan ikke anlægges, hvis rekvirenten har  

 opnået sin ret eller sikkerhed for den.
I så fald skal en allerede anlagt sag  

 hæves og fuldbyrdelsen af en idømt straf undlades eller standses.
Reglerne i  

 §§ 528-534 finder anvendelse, selv om straffesag er anlagt eller rekvisitus  

 er idømt eller har udstået straf.
 Stk. 3. Reglerne i stk. 1 og 2 finder ikke anvendelse ved  

 undladelse af at efterkomme bestemmelser om forældremyndighed eller  

 samværsret.
§ 536. Bestemmelser om forældremyndighed og udøvelse af samværsret  

 kan fuldbyrdes ved anvendelse af tvangsbøder eller ved umiddelbar  

 magtanvendelse.
Fogedretten er ikke ved valget af fuldbyrdelsesmåden bundet  

 af rekvirentens anmodning.
Fuldbyrdelse kan ikke ske, hvis barnets sjælelige  

 eller legemlige sundhed derved udsættes for alvorlig fare.
I tvivlstilfælde  

 kan fogedretten udsætte fuldbyrdelsen på indhentelse af en sagkyndig  

 erklæring.
 Stk. 2. Fogedretten kan tilkalde en uvildig person, eventuelt en  

 repræsentant for kommunen, til at varetage barnets tarv under sagen.  

 Fogedretten kan efter omstændighederne give en kortere udsættelse af  

 tidspunktet for barnets udlevering eller samværsrettens udøvelse.
Stk. 3. Skal tvangsbøder anvendes, fastsætter fogedretten daglige  

 eller ugentlige bøder, der løber, indtil barnet udleveres.
Ved fuldbyrdelse  

 af bestemmelser om udøvelse af samværsret kan dog fastsættes en enkelt bøde,  

 der forfalder, når en bestemmelse om udøvelse af samværsret på et nærmere  

 angivet tidspunkt ikke efterkommes.« 2. Kapitel 54 og 55 affattes således:
»Kapitel 54 Brugeligt pant § 588. Misligholdes betalingsforpligtelsen i henhold til et  

 pantebrev i fast ejendom, eller indtræder der anden væsentlig misligholdelse  

 i henhold til et sådant pantebrev, kan panthaveren ved fogedrettens  

 foranstaltning overtage brugen af ejendommen med henblik på at få dækning for  

 sit krav gennem indtægterne ved ejendommens drift.
 Stk. 2. Støtter panthaveren ret på et ejerpantebrev eller et  

 skadesløsbrev, finder § 478, stk. 1, nr. 6, tilsvarende anvendelse.
 Stk. 3. Overtagelse til brugeligt pant ved fogedrettens  

 foranstaltning som følge af betalingsmisligholdelse kan ikke ske, før der er  

 forløbet 2 uger efter, at panthaver har givet pantsætter skriftlig meddelelse  

 om, at ejendommen kan tages til brugelighed på grundlag af misligholdelsen.
 § 589. Det skal af panthaverens anmodning fremgå, om hele  

 ejendommen og eventuelt tillige det i tinglysningslovens § 37 omhandlede  

 tilbehør omfattes af anmodningen.
 Stk. 2. Tages panthaverens anmodning til følge, registrerer  

 fogedretten de aktiver, som overlades til panthaverens brug.
Stk. 3. Rekvirenten skal underrette de øvrige panthavere i  

 ejendommen og den kommune, hvor ejendommen ligger, om sin overtagelse af  

 brugen af ejendommen.
Rekvirenten fremsender senest 14 dage efter  

 forretningens foretagelse til fogedretten en fortegnelse over, hvem der har  

 modtaget underretning.
Stk. 4. Med hensyn til sagens behandling i øvrigt finder reglerne  

 i kapitel 55 tilsvarende anvendelse, idet anmodningen dog altid indgives til  

 fogedretten på det sted, hvor pantet er beliggende.
Pantsætteren skal  

 underrettes om eller tilsiges til forretningen vedrørende ejendommens  

 overtagelse til brugelighed, medmindre retten undtagelsesvis finder, at  

 afgørende hensyn tilsiger, at sagen behandles uden sådan meddelelse.  

 Underretning eller tilsigelse af pantsætter sker normalt med et varsel på  

 mindst 7 dage og skal forkyndes for pantsætter.
Er der ikke givet pantsætter  

 sådan meddelelse, skal rekvirenten efterfølgende snarest muligt underrette  

 pantsætter om forretningens foretagelse, jf. stk. 3, 2. pkt.
 § 590. Før forretningen fremmes, skal panthaver stille sikkerhed  

 for de erstatningskrav, der kan følge af administrationen af pantet.  

 Fogedretten træffer afgørelse om sikkerhedens størrelse.
Stk. 2. Sikkerheden frigives af fogedretten, når der er forløbet 8  

 uger efter, at fogedretten eller skifteretten og de øvrige panthavere i  

 ejendommen har modtaget regnskabet, jf. § 594, stk. 1, uden at der over for  

 fogedretten er fremsat krav om erstatning, eller når såvel skyldneren eller  

 skifteretten som de øvrige panthavere samtykker heri.
Fogedrettens afgørelse  

 om erstatning træffes ved kendelse.
 Stk. 3. Fogedretten kan ved landbrugsejendomme betinge  

 forretningens fremme af, at panthaveren anviser en person, der besidder de  

 nødvendige kvalifikationer til på panthaverens vegne at varetage ejendommens  

 daglige drift.
§ 591. Panthaveren kan ikke kræve sig indsat i besiddelsen af den  

 del af en fast ejendom, som tjener til bolig for pantsætteren eller dennes  

 husstand.
Fogedretten kan dog betinge pantsætterens eller dennes husstands  

 ret til at forblive i en bolig af, at der til panthaveren betales et beløb,  

 hvis størrelse og forfaldstid fastsættes af fogedretten under hensyn til  

 sædvanlige lejevilkår for tilsvarende boliger.
 Stk. 2. For så vidt angår det i tinglysningslovens § 37 omhandlede  

 tilbehør finder § 509 og § 515 tilsvarende anvendelse.
§ 592. Så længe panthaveren har en ejendom til brug, har  

 panthaveren ret til at oppebære ejendommens indtægter.
Panthaveren er  

 berettiget til at afhænde det i tinglysningslovens § 37 omhandlede tilbehør  

 og foretage andre dispositioner vedrørende ejendommen, for så vidt dette kan  

 anses for et led i en regelmæssig drift af ejendommen.
Stk. 2. Panthaveren har pligt til at holde ejendommen og dens  

 tilbehør i forsvarlig stand og behørigt forsikret samt til at betale skatter  

 og afgifter vedrørende ejendommen, som forfalder, mens ejendommen er taget  

 til brug.
Panthaveren har pligt til at betale for ejendommens forsyning med  

 el, gas, vand, varme og lignende, mens brugspanteforholdet består.
Panthaver  

 underretter inden 14 dage efter månedens udgang fogedretten og pantsætter om  

 resultatet af ejendommens drift i den forløbne måned.
 Stk. 3. Er den pantsatte ejendom udlejet, indtræder  

 brugspanthaveren, mens brugspanteforholdet består, i udlejerens rettigheder  

 og pligter i henhold til lejelovgivningen.
 Stk. 4. Så længe brugspanteforholdet består, har brugspanthaveren  

 pligt til at efterkomme påbud vedrørende ejendommen fra det offentlige i  

 samme omfang som ejeren af ejendommen.
 § 593. Brugspanthaverens ret til at have ejendommen til brug  

 ophører, når pantsætterens misligholdelse bringes til ophør, når en panthaver  

 med en bedre eller sideordnet prioritet begærer ejendommen taget til brug,  

 eller når det af pantsætteren eller en anden i ejendommen berettiget  

 godtgøres, at brugspanthaveren tilsidesætter pligter efter § 592.
 Stk. 2. Brugspanthaveren har ret til at betale forfaldne beløb til  

 panthavere med bedre eller med sideordnet prioritet.
 Stk. 3. Brugspanteforholdet bortfalder, når ejendommen bortsælges  

 på tvangsauktion, når ejeren erklæres konkurs, eller når ejerens dødsbo tages  

 under offentlig behandling som gældsfragåelsesbo.
§ 594. Når brugspanteforhold bringes til ophør eller bortfalder,  

 skal brugspanthaveren snarest aflægge regnskab for sin administration af  

 pantet over for fogedretten, pantsætteren og samtlige panthavere i  

 ejendommen.
Bortfalder brugspanteforholdet som følge af en konkurs eller  

 offentlig dødsbobehandling, aflægges regnskabet til skifteretten.
Stk. 2. Regnskabet skal indeholde oplysninger om alle indtægter og  

 udgifter oppebåret og afholdt af brugspanthaveren.
Udgifter, som ikke kan  

 oplyses endeligt, kan brugspanthaveren kun kræve godtgjort, for så vidt deres  

 art og omtrentlige størrelse oplyses ved regnskabsaflæggelsen.
 Stk. 3. Brugspanthaveren kan i regnskabet beregne sig et passende  

 vederlag for sit eget og for sine ansattes arbejde vedrørende driften af  

 ejendommen.
 Stk. 4. Ophører brugspanteforholdet ikke som følge af  

 tvangsauktion, og udviser brugspanteregnskabet et overskud, skal panthaveren  

 udbetale dette til pantsætteren eller dennes bo.
 Stk. 5. Tvist om regnskabet afgøres af fogedretten ved kendelse.
 § 595. Fogedrettens afgørelser efter dette kapitel kan kæres efter  

 reglerne i kapitel 53.
Kapitel 55 Umiddelbare fogedforretninger § 596. Besiddelseskrav som nævnt i § 528 kan gennemtvinges af  

 fogedretten ved en umiddelbar fogedforretning uden sædvanligt  

 tvangsfuldbyrdelsesgrundlag, såfremt den berettigede (rekvirenten) i  

 fogedretten kan godtgøre eller sandsynliggøre sit krav mod den forpligtede  

 (rekvisitus).
 Stk. 2. Bestemmelsen i stk. 1 finder tilsvarende anvendelse, når  

 fogedrettens bistand er påkrævet til håndhævelse af forældremyndighed.  

 Fuldbyrdelse sker efter bestemmelsen § 536.
§ 597. Fremsættes der indsigelser mod rekvirentens krav, og kan  

 rekvirenten ikke føre bevis for sin ret ved dokumentbevis eller  

 partsforklaring, nægter fogedretten at fremme anmodningen.
Kan rekvirenten  

 sandsynliggøre sin ret, og findes det af hensyn til rekvirentens  

 fyldestgørelse betænkeligt at nægte at fremme forretningen, kan fogedretten  

 gennemføre forretningen på betingelse af, at rekvirenten stiller sikkerhed  

 for den skade og ulempe, som herved kan påføres rekvisitus.
Sikkerheden  

 frigives efter udløbet af den i § 600 nævnte frist, medmindre rekvisitus  

 inden har anlagt sag eller iværksat kære.
 Stk. 2. Fogedretten kan undtagelsesvis tillade anden bevisførelse  

 end nævnt i stk. 1.
 Stk. 3. Fogedretten kan efter begæring af rekvisitus afvise at  

 fremme forretningen i de i § 226, stk. 1, nr. 1-5, nævnte tilfælde, og når  

 retten af andre grunde finder det betænkeligt at fremme sagen.
 Stk. 4. Fogedrettens afgørelse træffes efter anmodning ved  

 kendelse.
 § 598. Anmodning om foretagelse af en umiddelbar fogedforretning  

 indgives til fogedretten på det sted, hvor rekvisitus har hjemting, jf. §§  

 235-240. Har rekvisitus ikke hjemting her i landet, finder § 487 tilsvarende  

 anvendelse med de undtagelser, som følger af § 247.
Stk. 2. Med hensyn til sagens behandling finder § 248, § 348, §  

 349, § 491, § 492, stk. 1, § 493, stk. 1 og 2, § 494, stk. 1, 2 og 4, §§  

 495-500, § 502, stk. 1, nr. 2, og §§ 503-505 tilsvarende anvendelse.  

 Underretning eller tilsigelse af rekvisitus sker normalt med et varsel på  

 mindst 7 dage.
Rekvirentens anmodning og de af rekvirenten påberåbte bilag  

 skal ledsage indkaldelsen i genpart.
 § 599. Fogedrettens afgørelser efter dette kapitel kan kæres efter  

 reglerne i kapitel 53.
§ 600. Gøres det gældende, at rekvirentens krav ikke består, kan  

 rekvisitus inden 3 måneder efter forretningens foretagelse anlægge civilt  

 søgsmål med påstand om forretningens ophævelse og erstatning, for så vidt  

 sådanne påstande ikke er nedlagt under appel af fogedrettens afgørelse.« 3. § 686, stk. 3, nr. 3, affattes således:
»3) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« 4. § 689, stk. 3, nr. 2, affattes således:
»2) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« 5. § 794, nr. 1, affattes således:
 »1) sigtelsen angår en forbrydelse, som efter loven kan medføre  

 frihedsstraf, eller«.
 6. § 795, nr. 1, affattes således:
 »1) angår en forbrydelse, som efter loven kan medføre frihedsstraf,  

 og derhos«.
 7. § 797, stk. 2, nr. 2, affattes således:
»2) når der er øjensynlig fare for, at øjemedet med ransagningen  

 ville forspildes, hvis retskendelse skulle afventes, og de betingelser  

 foreligger, som er angivne i § 795, nr. 2, litra a og b, og derhos sagen  

 enten angår en forbrydelse, som kan medføre fængselsstraf, eller - dog kun  

 såfremt ransagningen foretages hos sigtede - en forbrydelse, for hvilken der  

 er foreskrevet højere straf end bøde.« § 2 I færdselsloven, jf. lovbekendtgørelse nr. 735 af 24. august 1992,  

 foretages følgende ændring:
 § 119, stk. 4, nr. 2, affattes således:
»2) i sager om overtrædelse af § 53, hvor der ikke medvirker  

 domsmænd.« § 3 Stk. 1. Loven træder i kraft den 1. september 1993.
 Stk. 2. Samtidig ophæves Danske Lov 5. bog, 7. kapitel, artiklerne  

 6 og 8-10.
 Stk. 3. Sager, der inden lovens ikrafttræden er indbragt for  

 fogedretten efter de hidtil gældende regler i retsplejelovens kapitel 48 og  

 55, behandles dog fortsat efter disse regler.
 Stk. 4. Retsplejelovens § 532 som affattet ved § 1, nr. 1, finder  

 uanset bestemmelsen i stk. 3 anvendelse fra lovens ikrafttræden.
 Stk. 5. Uanset bestemmelsen i stk. 1 træder § 1, nr. 3-7, og § 2 i  

 kraft dagen efter bekendtgørelsen i Lovtidende.
Oprindeligt fremsat forslag § 1 I lov om rettens pleje, jf. lovbekendtgørelse nr. 748 af 1. december 1989  

 som ændret senest ved lov nr. 385 af 20. maj 1992, foretages følgende  

 ændringer:
 1. Kapitel 48 affattes således:
»Kapitel 48 Særregler om tvangsfuldbyrdelse af andre krav end pengekrav § 528. Skal den forpligtede (rekvisitus) fraflytte en fast ejendom  

 eller give den berettigede (rekvirenten) en rådighed over denne, eller skal  

 rekvisitus udlevere rørligt gods til rekvirenten, gennemtvinger fogedretten  

 så vidt muligt umiddelbart, at pligten opfyldes.
§ 529. Skal rekvisitus udføre et arbejde eller foretage en  

 handling, kan fogedretten tillade, at rekvirenten lader dette udføre af  

 andre, og der kan herefter foretages udlæg for det beløb, udførelsen har  

 kostet.
Beløbet skal godkendes af fogedretten.
Stk. 2. Skal rekvisitus foretage en handling mod at få udgifterne  

 herved dækket af rekvirenten, fastsætter fogedretten efter anmodning beløbets  

 størrelse.
Fogedretten kan lade et vidne overvære forretningen og bistå  

 fogedretten med fastsættelsen.
Hvis det findes påkrævet, kan fogedretten  

 udmelde en eller flere sagkyndige. § 507, stk. 4, finder tilsvarende  

 anvendelse.
 Stk. 3. Stk. 2 finder tilsvarende anvendelse, hvis rekvirenten har  

 ret til at foretage en handling mod at erstatte den herved forvoldte skade.
 Stk. 4. Fogedretten kan betinge fuldbyrdelsen efter stk. 2 og 3 af  

 forudgående sikkerhedsstillelse.
 § 530. Skal rekvisitus udstede eller underskrive et dokument, kan  

 fogedretten gøre dette med samme virkning, som var det udstedt eller  

 underskrevet af rekvisitus selv.
 § 531. Skal rekvisitus stille en sikkerhed, kan fogedretten udtage  

 så mange af dennes aktiver som nødvendigt for at sikre rekvirentens ret, og i  

 disse har rekvirenten herefter samme sikkerhed som i udlagte aktiver.
 § 532. Skal rekvisitus undlade noget, skal fogedretten så vidt  

 muligt hindre rekvisitus i at foretage overtrædelseshandlinger og  

 tilintetgøre, hvad der er foretaget i strid med rekvirentens ret.
§ 533. Kan tvangsfuldbyrdelse ikke ske efter §§ 528-532, eller  

 ønsker rekvirenten ikke at benytte denne fremgangsmåde, anslår fogedretten  

 rekvirentens interesse i dommens eller forligets opfyldelse i penge, som  

 herefter inddrives ved udlæg.
Ved fastsættelsen af beløbet skal fogedretten  

 sikre, at rekvirenten ikke påføres tab. § 529, stk. 2, 2.-4. pkt., finder  

 tilsvarende anvendelse.
 Stk. 2. Bestemmelsen i stk. 1 kan ikke anvendes, såfremt der er  

 indtrådt umulighed eller anden lignende omstændighed, som fritager rekvisitus  

 for at fyldestgøre rekvirentens krav, uden at dette medfører erstatningspligt  

 for ham.
 Stk. 3. Anlægger rekvirenten straffesag efter § 535, kan  

 rekvirentens pengekrav fastsættes under denne sag.
 § 534. Skal rekvisitus foretage flere handlinger, eller kan dommen  

 eller forliget overtrædes ved flere handlinger, finder reglerne i §§ 528-533  

 anvendelse, hver gang dommen eller forliget tilsidesættes.
§ 535. Den, der forsætligt overtræder en dom, hvorved det er  

 pålagt vedkommende at foretage eller undlade noget, kan under en af  

 rekvirenten anlagt sag idømmes straf af bøde eller hæfte.
Tilsidesættelse af  

 undladelsespligter kan straffes hver gang, der foreligger en særskilt  

 tilsidesættelse af dommen.
Stk. 2. Sag efter stk. 1 kan ikke anlægges, hvis rekvirenten har  

 opnået sin ret eller sikkerhed for den.
I så fald skal en allerede anlagt sag  

 hæves, og fuldbyrdelsen af en idømt straf undlades eller standses.
Reglerne i  

 §§ 528-534 finder anvendelse, selv om straffesag er anlagt, eller rekvisitus  

 er idømt eller har udstået straf.
 Stk. 3. Reglerne i stk. 1 og 2 finder ikke anvendelse ved  

 undladelse af at efterkomme bestemmelser om forældremyndighed eller  

 samværsret.
§ 536. Bestemmelser om forældremyndighed og udøvelse af samværsret  

 kan fuldbyrdes ved anvendelse af tvangsbøder eller ved umiddelbar  

 magtanvendelse.
Fogedretten er ikke ved valget af fuldbyrdelsesmåden bundet  

 af rekvirentens anmodning.
Fuldbyrdelse kan ikke ske, hvis barnets sjælelige  

 eller legemlige sundhed derved udsættes for alvorlig fare.
I tvivlstilfælde  

 kan fogedretten udsætte fuldbyrdelsen på indhentelse af en sagkyndig  

 erklæring.
 Stk. 2. Fogedretten kan tilkalde en uvildig person, eventuelt en  

 repræsentant for kommunen, til at varetage barnets tarv under sagen.  

 Fogedretten kan efter omstændighederne give en kortere udsættelse af  

 tidspunktet for barnets udlevering eller samværsrettens udøvelse.
Stk. 3. Skal tvangsbøder anvendes, fastsætter fogedretten daglige  

 eller ugentlige bøder, der løber, indtil barnet udleveres.
Ved fuldbyrdelse  

 af bestemmelser om udøvelse af samværsret kan dog fastsættes en enkelt bøde,  

 der forfalder, når en bestemmelse om udøvelse af samværsret på et nærmere  

 angivet tidspunkt ikke efterkommes.« 2. Kapitel 54 og 55 affattes således:
»Kapitel 54 Brugeligt pant § 588. Misligholdes betalingsforpligtelsen i henhold til et  

 pantebrev i fast ejendom, eller indtræder der anden væsentlig misligholdelse  

 i henhold til et sådant pantebrev, kan panthaveren ved fogedrettens  

 foranstaltning overtage brugen af ejendommen med henblik på at få dækning for  

 sit krav gennem indtægterne ved ejendommens drift.
 Stk. 2. Støtter panthaveren ret på et ejerpantebrev eller et  

 skadesløsbrev, finder § 478, stk. 1, nr. 6, tilsvarende anvendelse.
 § 589. Det skal af panthaverens anmodning fremgå, om hele  

 ejendommen og eventuelt tillige det i tinglysningslovens § 37 omhandlede  

 tilbehør omfattes af anmodningen.
 Stk. 2. Tages panthaverens anmodning til følge, registrerer  

 fogedretten de aktiver, som overlades til panthaverens brug.
Stk. 3. Rekvirenten skal underrette de øvrige panthavere i  

 ejendommen og den kommune, hvor ejendommen ligger, om sin overtagelse af  

 brugen af ejendommen.
Rekvirenten fremsender senest 14 dage efter  

 forretningens foretagelse til fogedretten en fortegnelse over, hvem der har  

 modtaget underretning.
 Stk. 4. Med hensyn til sagens behandling i øvrigt finder reglerne  

 i kapitel 55 tilsvarende anvendelse, idet anmodningen dog altid indgives til  

 fogedretten på det sted, hvor pantet er beliggende.
 § 590. Fogedretten kan betinge forretningens fremme af, at  

 panthaveren stiller sikkerhed for de erstatningskrav, som kan følge af  

 administrationen af pantet.
Stk. 2. Sikkerheden frigives af fogedretten, når der er forløbet 8  

 uger efter, at fogedretten eller skifteretten og de øvrige panthavere i  

 ejendommen har modtaget regnskabet, jf. § 594, stk. 1, uden at der over for  

 fogedretten er fremsat krav om erstatning, eller når såvel skyldneren eller  

 skifteretten, som de øvrige panthavere samtykker heri.
Fogedrettens afgørelse  

 om erstatning træffes ved kendelse.
 § 591. Panthaveren kan ikke kræve sig indsat i besiddelse af den  

 del af en fast ejendom, som tjener til bolig for pantsætteren eller dennes  

 husstand, medmindre rådigheden over boligen er en nødvendig forudsætning for,  

 at panthaveren kan varetage driften af ejendommen.
 Stk. 2. Fogedretten kan betinge pantsætterens eller dennes  

 husstands ret til at forblive i en bolig af, at der til panthaveren betales  

 et beløb, hvis størrelse og forfaldstid fastsættes af fogedretten under  

 hensyn til sædvanlige lejevilkår for tilsvarende boliger.
 Stk. 3. For så vidt angår det i tinglysningslovens § 37 omhandlede  

 tilbehør finder § 509 og § 515 tilsvarende anvendelse.
§ 592. Så længe panthaveren har en ejendom til brug, har  

 panthaveren ret til at oppebære ejendommens indtægter.
Panthaveren er  

 berettiget til at afhænde det i tinglysningslovens § 37 omhandlede tilbehør  

 og foretage andre dispositioner vedrørende ejendommen, for så vidt dette kan  

 anses for et led i en regelmæssig drift af ejendommen.
Stk. 2. Panthaveren har pligt til at holde ejendommen og dens  

 tilbehør i forsvarlig stand og behørigt forsikret samt til at betale skatter  

 og afgifter vedrørende ejendommen, som forfalder, mens ejendommen er taget  

 til brug.
Panthaveren har pligt til at betale for ejendommens forsyning med  

 el, gas, vand, varme og lignende, mens brugspanteforholdet består.
 Stk. 3. Er den pantsatte ejendom udlejet, indtræder  

 brugspanthaveren, mens brugspanteforholdet består, i udlejerens rettigheder  

 og pligter i henhold til lejelovgivningen.
 Stk. 4. Så længe brugspanteforholdet består, har brugspanthaveren  

 pligt til at efterkomme påbud vedrørende ejendommen fra det offentlige i  

 samme omfang som ejeren af ejendommen.
 § 593. Brugspanthaverens ret til at have ejendommen til brug  

 ophører, når pantsætterens misligholdelse bringes til ophør, når en panthaver  

 med en bedre eller sideordnet prioritet begærer ejendommen taget til brug,  

 eller når det af pantsætteren eller en anden i ejendommen berettiget  

 godtgøres, at brugspanthaveren tilsidesætter pligter efter § 592.
 Stk. 2. Brugspanthaveren har ret til at betale forfaldne beløb til  

 panthavere med bedre eller med sideordnet prioritet.
 Stk. 3. Brugspanteforholdet bortfalder, når ejendommen bortsælges  

 på tvangsauktion, ejeren erklæres konkurs, eller når ejerens dødsbo tages  

 under offentlig behandling som gældsfragåelsesbo.
§ 594. Når brugspanteforhold bringes til ophør eller bortfalder,  

 skal brugspanthaveren snarest aflægge regnskab for sin administration af  

 pantet over for fogedretten, pantsætteren og samtlige panthavere i  

 ejendommen.
Bortfalder brugspanteforholdet som følge af en konkurs eller  

 offentlig dødsbobehandling, aflægges regnskabet til skifteretten.
Stk. 2. Regnskabet skal indeholde oplysninger om alle indtægter og  

 udgifter, oppebåret og afholdt af brugspanthaveren.
Udgifter, som ikke kan  

 oplyses endeligt, kan brugspanthaveren kun kræve godtgjort, for så vidt deres  

 art og omtrentlige størrelse oplyses ved regnskabsaflæggelsen.
 Stk. 3. Brugspanthaveren kan i regnskabet beregne sig et passende  

 vederlag for sit eget og for sine ansattes arbejde vedrørende driften af  

 ejendommen.
 Stk. 4. Ophører brugspanteforholdet ikke som følge af  

 tvangsauktion, og udviser brugspanteregnskabet et overskud, skal panthaveren  

 udbetale dette til pantsætteren eller dennes bo.
 Stk. 5. Tvist om regnskabet afgøres af fogedretten ved kendelse.
 § 595. Fogedrettens afgørelser efter dette kapitel kan kæres efter  

 reglerne i kapitel 53.
Kapitel 55 Umiddelbare fogedforretninger § 596. Besiddelseskrav som nævnt i § 528 kan gennemtvinges af  

 fogedretten ved en umiddelbar fogedforretning uden sædvanligt  

 tvangsfuldbyrdelsesgrundlag, såfremt den berettigede (rekvirenten) i  

 fogedretten kan godtgøre eller sandsynliggøre sit krav mod den forpligtede  

 (rekvisitus).
 Stk. 2. Bestemmelsen i stk. 1 finder tilsvarende anvendelse, når  

 fogedrettens bistand er påkrævet til håndhævelse af forældremyndighed.  

 Fuldbyrdelse sker efter bestemmelsen § 536.
§ 597. Fremsættes der indsigelser mod rekvirentens krav, og kan  

 rekvirenten ikke føre bevis for sin ret ved dokumentbevis eller  

 partsforklaring, nægter fogedretten at fremme anmodningen.
Kan rekvirenten  

 sandsynliggøre sin ret, og findes det af hensyn til rekvirentens  

 fyldestgørelse betænkeligt at nægte at fremme forretningen, kan fogedretten  

 gennemføre forretningen på betingelse af, at rekvirenten stiller sikkerhed  

 for den skade og ulempe, som herved kan påføres rekvisitus.
Sikkerheden  

 frigives efter udløbet af den i § 600 nævnte frist, medmindre rekvisitus  

 inden har anlagt sag eller iværksat kære.
 Stk. 2. Fogedretten kan undtagelsesvis tillade anden bevisførelse  

 end nævnt i stk. 1.
 Stk. 3. Fogedretten kan efter begæring af rekvisitus afvise at  

 fremme forretningen i de i § 226, stk. 1, nr. 1-5, nævnte tilfælde, samt når  

 retten af andre grunde finder det betænkeligt at fremme sagen.
 Stk. 4. Fogedrettens afgørelse træffes efter anmodning ved  

 kendelse.
 § 598. Anmodning om foretagelse af en umiddelbar fogedforretning  

 indgives til fogedretten på det sted, hvor rekvisitus har hjemting, jf. §§  

 235-240. Har rekvisitus ikke hjemting her i landet, finder § 487 tilsvarende  

 anvendelse med de undtagelser, som følger af § 247.
Stk. 2. Med hensyn til sagens behandling finder § 248, § 348, §  

 349, § 491, § 492, stk. 1, § 493, stk. 1 og 2, § 494, stk. 1, 2 og 4, §§  

 495-500, § 502, stk. 1, nr. 2, og §§ 503-505 tilsvarende anvendelse.  

 Underretning eller tilsigelse af rekvisitus sker normalt med et varsel på  

 mindst 7 dage.
Rekvirentens anmodning og de af rekvirenten påberåbte bilag  

 skal ledsage indkaldelsen i genpart.
 § 599. Fogedrettens afgørelser efter dette kapitel kan kæres efter  

 reglerne i kapitel 53.
§ 600. Gøres det gældende, at rekvirentens krav ikke består, kan  

 rekvisitus inden 3 måneder efter forretningens foretagelse anlægge civilt  

 søgsmål med påstand om forretningens ophævelse og erstatning, for så vidt  

 sådanne påstande ikke er nedlagt under appel af fogedrettens afgørelse.« 3. § 686, stk. 3, nr. 3, affattes således:
»3) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« 4. § 689, stk. 3, nr. 2, affattes således:
»2) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« 5. § 794, nr. 1, affattes således:
»1) sigtelsen angår en forbrydelse, som efter loven kan medføre  

 frihedsstraf, eller« 6. § 795, nr. 1, affattes således:
»1) angår en forbrydelse, som efter loven kan medføre frihedsstraf,  

 og derhos« 7. § 797, stk. 2, nr. 2, affattes således:
»2) når der er øjensynlig fare for, at øjemedet med ransagningen  

 ville forspildes, hvis retskendelse skulle afventes, og de betingelser  

 foreligger, som er angivne i § 795, nr. 2, litra a og b, og derhos sagen  

 enten angår en forbrydelse, som kan medføre fængselsstraf, eller - dog kun  

 såfremt ransagningen foretages hos sigtede - en forbrydelse, for hvilken der  

 er foreskrevet højere straf end bøde.« § 2 I færdselsloven, jf. lovbekendtgørelse nr. 735 af 24. august 1992  

 foretages følgende ændring:
 § 119, stk. 4, nr. 2, affattes således:
»2) i sager om overtrædelse af § 53, hvor der ikke medvirker  

 domsmænd.« § 3 Stk. 1. Loven træder i kraft den 1. juli 1993.
 Stk. 2. Samtidig ophæves Danske Lov 5. bog, 7. kapitel, artiklerne  

 6 og 8-10.
 Stk. 3. Sager, der inden lovens ikrafttræden er indbragt for  

 fogedretten efter de hidtil gældende regler i retsplejelovens kapitel 48 og  

 55, behandles dog fortsat efter disse regler.
 Stk. 4. Retsplejelovens § 532 som affattet ved § 1, nr. 1, finder  

 uanset bestemmelsen i stk. 3 anvendelse fra lovens ikrafttræden.
 Stk. 5. Uanset bestemmelsen i stk. 1 træder § 1, nr. 3-7, og § 2 i  

 kraft dagen efter bekendtgørelsen i Lovtidende.
Bemærkninger til lovforslaget Almindelige bemærkninger 1. Indledning Lovforslaget er en i det væsentlige uændret genfremsættelse af det  

 forslag, der blev fremsat den 8. april 1992 (L 263) og var til  

 førstebehandling den 24. april 1992, jf.
Folketingstidende 1991-92, sp. 8892  

 og 9295.
Lovforslagets hovedformål er at gennemføre en almindelig revision og  

 modernisering af retsplejelovens fogedretlige regler om tvangsfuldbyrdelse af  

 andre krav end pengekrav.
Lovforslaget tilsigter særligt en styrkelse af  

 retssikkerheden for personer, hos hvem der ønskes gennemført en umiddelbar  

 fogedforretning.
I denne forbindelse foreslås også en forbedring af  

 pantsætterens stilling i de tilfælde, hvor en ejendom ønskes taget til  

 brugeligt pant.
Lovforslaget indeholder således forslag til en udførligere  

 lovregulering af brugeligt pant.
Lovforslaget er en videreførelse af det revisionsarbejde vedrørende  

 fogedreglerne, der blev igangsat ved lovændringer i 1976. Ved lov nr. 258 af  

 26. maj 1976 blev der således gennemført en almindelig revision af  

 retsplejelovens regler om udlæg, og ved lov nr. 291 af 8. juni 1978 indførtes  

 nye regler om tvangsauktion over fast ejendom.
Herefter fulgte lov nr. 731 af  

 7. december 1988, der gav nye regler vedrørende de foreløbige retsmidler  

 arrest og forbud, samt lov nr. 941 af 27. december 1991, der indebar en  

 yderligere revision af reglerne om tvangsauktion.
De nu foreslåede ændringer bygger på Retsplejerådets betænkning nr.  

 1170/1989 om tvangsfuldbyrdelse af andre krav end pengekrav.
Betænkningen er  

 udarbejdet af en arbejdsgruppe under Retsplejerådet og tiltrådt af  

 Retsplejerådet.
 Lovforslaget har endvidere til formål at sikre overensstemmelse mellem  

 bestemmelserne i retsplejelovens kapitel 73 om ransagning og de nye regler om  

 anklagemyndighedens struktur, som Folketinget vedtog den 14. maj 1992. Loven  

 om anklagemyndighedens struktur, lov nr. 385 af 20. maj 1992, trådte i kraft  

 den 1. oktober 1992.
Endvidere præciseres det ved lovforslaget, at sager vedrørende  

 overtrædelse af vilkår om samfundstjeneste i betingede domme afsagt efter de  

 nye regler om samfundstjeneste fortsat kan behandles uden medvirken af  

 domsmænd, således som det gælder for betingede domme i øvrigt.
Endelig ændres  

 færdselsloven for at sikre den tiltalte den samme adgang til  

 forsvarermedvirken som hidtil i sager om spirituskørsel, jf. færdselslovens §  

 53.
 I det følgende gives der en redegørelse for hovedpunkterne i lovforslaget,  

 idet der i øvrigt henvises til betænkningens mere detaljerede gennemgang af  

 gældende ret og baggrunden for og indholdet af de foreslåede ændringer.
2. Særregler om tvangsfuldbyrdelse af andre krav end pengekrav Udgangspunktet i dansk ret er, at den, der - uden for pengefordringernes  

 område - har en fordringsret eller en tinglig ret, kan kræve at få dom til  

 naturalopfyldelse, d.v.s., at dommen ikke konverterer rettigheden til en  

 pengefordring.
Både teori og retspraksis har dog gjort en række undtagelser  

 fra denne hovedregel.
Som eksempel herpå kan nævnes den situation, hvor det  

 ved en domsafsigelse står klart, at et krav på udlevering af en bestemt  

 genstand ikke kan opfyldes af den forpligtede, fordi genstanden er gået til  

 grunde.
Den omstændighed, at der er givet dom til naturalopfyldelse,  

 er imidlertid ikke i sig selv ensbetydende med, at dommen eller et andet  

 fuldbyrdelsesgrundlag også ville kunne tvangsfuldbyrdes i  

 overensstemmelse med sit indhold.
Om naturalopfyldelse kan gennemtvinges,  

 afgøres af fogedretten efter reglerne i retsplejelovens kapitel 48.
 De nugældende regler i retsplejelovens kapitel 48 har med få undtagelser  

 ikke givet anledning til kritik, hverken i teori eller retspraksis.  

 Retsplejerådet har anført, at dette kan have sammenhæng med, at antallet af  

 sager omfattet af disse bestemmelser er meget beskedent bl.a. på grund af den  

 vide adgang til - ved umiddelbare fogedforretninger - at håndhæve  

 handlepligter uden tilvejebringelse af sædvanligt eksekutionsgrundlag.
2.1. Retsplejerådets overvejelser og indstilling Retsplejerådet har overvejet, om de nugældende regler i retsplejelovens  

 kapitel 48 burde suppleres med en bestemmelse, som giver fogedretten adgang  

 til efter anmodning at fremtvinge efterlevelsen af en handlepligt ved hjælp  

 af tvangsbøder, således som det allerede kendes for så vidt angår håndhævelse  

 af bestemmelser om forældremyndighed og samværsret.
Uanset, at en adgang til at tvangsfuldbyrde handlepligter ved hjælp af  

 tvangsbøder særligt i visse sagstyper ville indebære en effektivisering af  

 håndhævelsen af sådanne pligter, har Retsplejerådet dog ikke fundet at kunne  

 anbefale en sådan regel.
Det har herved været afgørende for rådet, at de  

 nugældende regler ikke har givet anledning til kritik i praksis, samt at der  

 ikke i forbindelse med den praktiske retsanvendelse ses at have været udtrykt  

 ønske om eller vist sig behov for effektivisering af retshåndhævelsen på  

 dette område.
Retsplejerådet foreslår, at de nugældende regler i  

 retsplejelovens §§ 528-534 videreføres med i alt væsentligt uændret indhold,  

 men i moderniseret form.
Under hensyn til, hvorledes reglerne anvendes i  

 praksis, har Retsplejerådet dog udformet sit udkast i kapitel 48 således, at  

 det fremhæves, at det er hovedreglen, at der ved fogedrettens foranstaltning  

 gennemtvinges naturalopfyldelse fremfor konvertering af kravet til et  

 pengekrav.
Retsplejerådet har overvejet, om konvertering af domhaverens krav  

 til et pengekrav fortsat bør kunne ske under fogedsagen.
Rådet erkender, at  

 den opgave, fogedretten derved bliver stillet overfor, er atypisk set i  

 forhold til fogedrettens øvrige arbejdsopgaver.
Endvidere finder rådet, at  

 domhaverens frie valg mellem naturalopfyldelse eller erstatning åbner en vis  

 adgang til spekulation på bekostning af rekvirenten.
Væsentlige praktiske  

 grunde taler dog efter Retsplejerådets opfattelse for at opretholde den  

 nuværende ordning, idet en ordning, hvorefter en dom til naturalopfyldelse  

 kun kan fuldbyrdes efter sit indhold, i en række tilfælde vil nødvendiggøre  

 tilvejebringelsen af et nyt fuldbyrdelsesgrundlag, hvis der i tiden mellem  

 domsafsigelsen og fuldbyrdelsen er indtrådt umulighed, således at  

 naturalopfyldelse ikke lader sig gennemføre.
Retsplejerådet finder det  

 ubetænkeligt at lade konverteringen af rekvirentens krav til pengekrav ske  

 under fogedproceduren, idet fogedretten i tilfælde, hvor der skal ske  

 konvertering af rekvirentens krav, formentlig altid bør være beklædt af en  

 jurist, ligesom fogedretten har mulighed for at lade sig bistå af sagkyndige  

 ved fastsættelsen af pengekravets størrelse.
Retsplejerådet foreslår, at pligten til at bistå domhaveren ved  

 håndhævelse af undladelsespligter fremtidig alene skal påhvile  

 fogedretten, således at politiets opgave i disse tilfælde fremtidig alene  

 bliver at bistå fogedretten efter bestemmelserne i retsplejelovens § 498,  

 stk. 2. Det bemærkes at opgaverne med håndhævelse af nedlagte forbud allerede  

 ved lov nr. 731 af 7. december 1988 er henlagt under fogedretter.
Ophæves  

 reglen om politiets bistand, er der ikke nogen grund til at have den  

 specielle regel i § 535, stk. 2, om håndhævelse af handlepligter efter  

 afsigelse af straffedom, idet de foranstaltninger, som kan tænkes udført af  

 fogedretten, i forvejen er hjemlet i retsplejelovens kapitel 48.
Retsplejerådet har overvejet det rimelige i at opretholde domhaverens  

 adgang til at anlægge privat straffesag ved domfældtes forsætlige  

 tilsidesættelse af en ved dom pålagt handle- eller undladelsespligt.
Rådet  

 har fundet, at det navnlig for så vidt angår undladelsespligter fortsat er  

 nødvendigt at have denne mulighed.
Behovet for at kunne straffe for  

 tilsidesættelse af handlepligter må på baggrund af retspraksis antages at  

 være meget beskedent, men Retsplejerådet har dog ikke fundet grundlag for at  

 foreslå reglen ophævet.
Det bemærkes, at adgangen til at anlægge privat  

 straffesag ved overtrædelse af forbud er opretholdt ved lov nr. 731 af  

 7. december 1988 om arrest og forbud.
Det må efter Retsplejerådets opfattelse  

 betragtes som mindre betænkeligt at straffe for forsætlig overtrædelse af en  

 ved dom pålagt undladelsespligt end at pålægge straf for overtrædelse af  

 fogedretligt forbud.
 Retsplejerådet har ikke fundet grundlag for at foreslå ændringer i de  

 nugældende regler om håndhævelse af forældremyndighed og samværsret,  

 idet de hensyn, som har været bestemmende for udformningen af reglen i  

 retsplejelovens § 536, næppe i dag kan vægtes anderledes, end de blev i  

 ægteskabsudvalgets betænkning nr. 369/1964 om ægteskabets indgåelse og  

 opløsning samt forældremyndighed og samkvemsret, som danner grundlag for de  

 nugældende regler.
 Der henvises i det hele til betænkningen s. 15 ff.
2.2. Justitsministeriets overvejelser Justitsministeriet må være enig med Retsplejerådet i, at de  

 særlige regler om tvangsfuldbyrdelse af andre krav end pengekrav ikke har  

 givet anledning til kritik eller vanskeligheder i den praktiske  

 retsanvendelse, som kan begrunde en mere gennemgribende lovrevision.
Særligt kan Justitsministeriet tiltræde, at pligten til at bistå  

 domhaveren ved håndhævelse af undladelsespligter fremtidig alene skal påhvile  

 fogedretten.
En sådan modernisering er også af Folketingets Ombudsmand  

 påpeget som hensigtsmæssig (jf.
FOB 1980, s. 230f.), og tilsvarende  

 principper er lagt til grund i lov nr. 731 af 7. december 1988 (ændring af  

 reglerne om arrest og forbud).
Justitsministeriet kan også i øvrigt tiltræde Retsplejerådets  

 indstillinger af de af rådet anførte grunde.
Lovforslagets bestemmelser i §  

 1, nr. 1, er udformet i overensstemmelse hermed.
Om den af rådet som § 528,  

 stk. 2, foreslåede bestemmelse henvises til pkt. 3.3.
3. Umiddelbare fogedforretninger Ved umiddelbare fogedforretninger forstås sager ved fogedretten, hvor  

 krav, der ikke lyder på penge, håndhæves, uden at der foreligger særligt  

 eksekutionsfundament.
 Den gældende bestemmelse i retsplejelovens § 609, stk. 1, bestemmer bl.a.,  

 at det i samme tilfælde som hidtil (dvs. før retsplejelovens ikrafttræden)  

 skal stå vedkommende berettigede åbent at fordre fogedrettens hjælp til at  

 indsættes i eller udsætte andre af besiddelsen af fast ejendom eller efter  

 omstændighederne af rørligt gods, uden at sædvanligt eksekutionsgrundlag er  

 til stede.
3.1. Fogedrettens saglige kompetence og bevisførelsen ved denne  

 ret 3.1.1. Retsplejerådets overvejelser og indstilling Der har i den juridiske teori været tvivl om, hvordan fogedrettens saglige  

 kompetence ved umiddelbare fogedforretninger bør afgrænses.
Retsplejerådet har overvejet, om det er muligt at formulere en regel, som  

 klart afgrænser fogedrettens saglige kompetence, idet det vil være en fordel  

 at eliminere den usikkerhed, som uenigheden i teorien er udtryk for.
Det har  

 samtidig været overvejet, om fogedrettens saglige kompetence i disse sager  

 burde begrænses eller udvides.
De processuelle regler og sammensætningen af personalet sætter efter  

 Retsplejerådets opfattelse i sig selv grænser for, hvilke sager man kan  

 henlægge til fogedretten.
Retsplejerådet har derfor ved drøftelserne  

 vedrørende fastlæggelsen af fogedretternes saglige kompetence i de  

 umiddelbare fogedforretninger overvejet, om det er ønskeligt og forsvarligt  

 at forskyde grænserne mellem domsretten og fogedrettens saglige kompetence.
I  

 det omfang, besiddelseskrav tillades fuldbyrdet umiddelbart uden sædvanligt  

 eksekutionsfundament, må det endvidere overvejes, om det bør kræves, at  

 fogedretten beklædes af en jurist f.eks. i situationer, hvor den tilstand,  

 som bestod forud for fuldbyrdelsen, ikke lader sig genoprette - f.eks.  

 udsættelse af lejemål - og i situationer, hvor sager ikke er af rent  

 rutinemæssig karakter.
 Retsplejerådet finder ikke, at hensynet til retssikkerheden nødvendiggør,  

 at de sager, som hidtil har været behandlet af fogedretten, overføres til  

 domsrettens saglige kompetence, eller at der er behov for at opstille nærmere  

 regler for, i hvilke tilfælde fogedretten skal beklædes af en jurist.  

 Hensynet til retssikkerheden kan i denne henseende efter rådets opfattelse i  

 tilstrækkeligt omfang tilgodeses ved at stille krav til rekvisitionens  

 indhold, som gør det muligt allerede ved berammelsen af fogedsagen at sikre,  

 at kun helt ukomplicerede og rutineprægede sager overlades til det  

 ikke-juridiske personale.
 Retsplejerådet har endvidere overvejet, om der er retsområder, der i dag  

 henhører under domsretten, som kunne overføres til fogedrettens saglige  

 kompetence, således at fogedretten under umiddelbare fogedforretninger ud  

 over at gennemføre selve besiddelseskravet kunne foretage endelig opgørelse  

 af rekvirentens og rekvisiti mellemværende, således som det i dag sker ved  

 salg med ejendomsforbehold (kreditkøb).
Retsplejerådet konstaterer imidlertid, at parternes aftale er det eneste  

 retsgrundlag i de sagskategorier, der særligt kunne komme på tale.
Ved  

 kreditkøb derimod suppleres parternes aftale af en række - tildels præceptive  

 - bestemmelser, som har til formål at beskytte den svageste part i  

 kontraktsforholdet.
Denne forskel i retsgrundlaget er efter Retsplejerådets  

 opfattelse en afgørende hindring for at udvide fogedrettens saglige  

 kompetence.
 Retsplejerådet har herefter fundet at måtte konkludere, at området for de  

 umiddelbare fogedforretninger som hidtil bør være besiddelseskrav, for hvilke  

 der efter forudgående dom kan gennemtvinges naturalopfyldelse.
 Retsplejerådet har overvejet, om fogedrettens saglige kompetence herudover  

 bør begrænses således, at fogedretten kan afvise at tage stilling til sager,  

 der indebærer en vanskelig bevisbedømmelse og komplicerede retlige spørgsmål  

 (klarhedskriteriet), eller om der i princippet bør være fuldstændig saglig  

 parallellitet mellem reglene om naturalopfyldelse med eller uden særligt  

 retsgrundlag, således at det alene er processuelle hensyn, som begrænser  

 anvendelsesområdet for de umiddelbare fogedforretninger.
Klarhedskriteriet er efter Retsplejerådets opfattelse vagt og upræcist, og  

 afgrænsningen af fogedrettens saglige kompetence på dette grundlag lader sig  

 kun gennemføre ved at undersøge hver enkelt sagstype for sig - f.eks.  

 lejesager, tilbagetagelse af løsøre, besiddelseskrav mellem ægtefæller osv. -  

 og herefter overveje, om netop denne sagstype er velegnet til behandling uden  

 særligt eksekutionsgrundlag, idet den grad af »klarhed«, som  

 kræves, varierer alt efter kravets karakter.
Hertil kommer, at også regler om  

 bevisførelsens omfang, indsigelsernes karakter m.v. skal indgå i bedømmelsen,  

 ofte med forskellig vægt efter kravets karakter.
Afgrænsningen af  

 fogedrettens saglige kompetence på denne måde vil således have en kasuistisk  

 karakter.
 Retsplejerådet har derfor ikke fundet det muligt at opstille en mere  

 generel regel, som på grundlag af klarhedskriteriet kan afgrænse fogedrettens  

 saglige kompetence.
Ved afgrænsningen af fogedrettens saglige kompetence alene på grundlag af  

 processuelle hensyn er det derimod muligt at opstille en generel regel, der  

 går ud på, at krav, som efter forudgående dom vil kunne gennemtvinges til  

 naturalopfyldelse, og for hvilke der i fogedretten kan føres bevis, kan  

 gennemtvinges under en umiddelbar fogedforretning.
En sådan regel indebærer i  

 princippet, at det alene afhænger af indholdet af de retsregler, der  

 regulerer kravet, og af bevisførelsens omfang, om et krav på  

 naturalopfyldelse skal kunne gennemtvinges ved en umiddelbar fogedforretning.  

 Det betyder, at fogedretten skal tage stilling til såvel retlige som faktiske  

 forhold i fuldt omfang, også i de tilfælde, hvor dette indebærer  

 stillingtagen til en vanskelig bevisbedømmelse eller komplicerede retsregler.  

 De betænkeligheder, som kan være forbundet hermed, finder Retsplejerådet, kan  

 tilgodeses ved, at sagsfordelingen ved det enkelte dommerembede  

 tilrettelægges således, at fogedretten - i de sjældent forekommende tilfælde,  

 hvor det vil være nødvendigt beklædes af en jurist, som kunne have beklædt  

 retten, såfremt sagen skulle have været behandlet ved domsretten.
Retsplejerådet finder, at hensynet til at sikre en hensigtsmæssig og  

 betryggende arbejdsfordeling mellem fogedret og domsret bedst kan varetages  

 ved at begrænse adgangen til at føre bevis under umiddelbare  

 fogedforretninger på en sådan måde, at de hensyn til retssikkerheden, som har  

 været en væsentlig begrundelse for klarhedskriteriet, tilgodeses.
En sådan  

 bevisregel bør efter Retsplejerådets opfattelse udformes således, at det som  

 hidtil sikres, at sager, der i 1. instans ville henhøre under en specialret,  

 eller som efter omstændighederne skønnes at være omfattet af bestemmelserne i  

 retsplejelovens § 226, som affattet ved lov nr. 273 af 3. maj 1989, kun  

 behandles i fogedretten i de tilfælde, hvor det ud fra en genemsnitlig  

 betragtning vil være forsvarligt at undvære den særlige saglige indsigt, som  

 kompetencefordelingen mellem byret og specialret eller landsret ellers skal  

 sikre.
På den anden side må bevisreglen udformes således, at adgangen til at  

 føre bevis ikke begrænses i de tilfælde, hvor fogedretten selv har karakter  

 af en specialret.
Disse hensyn kan efter Retsplejerådets opfattelse  

 tilgodeses ved i almindelighed at tillade bevisførelse ved fremlæggelse af  

 dokumenter og afgivelse af partsforklaring.
En videregående bevisførelse bør  

 kun tillades i sager, som ikke skønnes at være omfattet af retplejelovens §  

 226, og da navnlig i de tilfælde, hvor fogedretten selv har karakter af en  

 specialret, eller hvor hensynet til tredjemands ret tilsiger dette.
 Selv om det som hovedregel bør påhvile fogedretten at tage stilling såvel  

 retlige som faktiske forhold, vil der kunne forekomme enkelte tilfælde, hvor  

 det af hensyn til retssikkerheden kan være rimeligt at henskyde afgørelsen af  

 parternes tvist til de almindelige domstole.
Et flertal i arbejdsgruppen under Retsplejerådet har derfor  

 foreslået, at den beskrevne hovedregel suppleres med en undtagelsesregel,  

 hvorefter fogedretten på anmodning af rekvisitus kan afvise en sag, såfremt  

 sagen f.eks. er af principiel karakter, eller har særlig indgribende  

 betydning for rekvisitus, eller sagen rejser spørgsmål om anvendelse af  

 fællesmarkedsret eller fremmed ret.
En sådan afvisningsregel må navnlig  

 forventes påberåbt af rekvisitus i de få tilfælde, hvor fogedretten skal tage  

 stilling til tvivlsomme retsspørgsmål, og hvor en imødekommelse af  

 rekvirentens begæring kan påføre rekvisitus store og uoprettelige skader.
I  

 de tilfælde, hvor rekvisiti interesser kan tilgodeses ved at tillægge appel  

 suspensiv virkning, bør undtagelsesreglen ikke anvendes.
Efter forslaget skal  

 afvisningsreglen være fakultativ og skal kun bringes i anvendelse på  

 anmodning fra rekvisitus, men det skal påhvile fogedretten som led i den  

 almindelige vejledningspligt at gøre rekvisitus bekendt med reglen i de  

 tilfælde, hvor dens anvendelse kan komme på tale.
 Et mindretal i arbejdsgruppen under Retsplejerådet har ikke været  

 enig med flertallet om undtagelsesreglernes nærmere udformning.
Efter dette mindretals opfattelse bør fogedrettens mulighed for efter en  

 konkret afvejning at afvise sager af andre processuelle grunde end  

 bevismangel, f.eks. hvis sagen nødvendiggør stillingtagen til vanskelige  

 bevisbedømmelses- eller fortolkningsspørgsmål m.v., ikke udelukkende bero på  

 de kriterier, der er nævnt i retsplejelovens § 226, stk. 1, nr. 1-5.  

 Baggrunden herfor er bl.a., at § 226, stk. 1, ikke er udformet med henblik på  

 at sikre en hensigtsmæssig og betryggende arbejdsfordeling mellem foged- og  

 domsret.
Også i andre tilfælde kan en konkret afvejning efter mindretallets  

 opfattelse føre til, at tvisten ikke bør påkendes ved fogedretten.  

 Mindretallet foreslår derfor, at de af arbejdsgruppens flertal foreslåede  

 kriterier i lovteksten suppleres af et opsamlende  

 »betænkelighedskriterium« for at sikre, at det foreslåede  

 forholdsvis detaljerede regelsæt kan anvendes med den fleksibilitet, som er  

 ønskelig under hensyn til sagernes uensartede karakter.
Mindretallet har i  

 denne forbindelse bemærket, at det må anses for uhensigtsmæssigt at lade en  

 teoretisk forholdsvis klar, men i praksis ofte vanskelig gennemførlig  

 sondring mellem tvivl, der skyldes mangel på oplysninger, og tvivl, der er  

 forbundet med bevisbedømmelsen og subsumptionen af foreliggende oplysninger  

 eller fortolkningen af retsregler, være afgørende for, i hvilket omfang  

 besiddelseskrav bør kunne gennemføres ved en umiddelbar fogedforretning.
 Retsplejerådet har tiltrådt forslaget fra arbejdsgruppens flertal.
Selv om en umiddelbar fogedforretning som hovedregel kun bør kunne  

 fremmes, hvis rekvirenten kan føre bevis for sin ret, vil der - ligesom i  

 udlægstilfælde - kunne forekomme situationer, hvor hensynet til rekvirentens  

 fyldestgørelse gør det betænkeligt at nægte at fremme forretningen, hvis  

 rekvirenten dog kan sandsynliggøre sin ret.
For sådanne tilfælde foreslår  

 Retsplejerådet, at der skabes udtrykkelig lovhjemmel for, at fogedretten kan  

 fremme forretningen mod, at rekvirenten stiller sikkerhed for den skade og  

 ulempe, som forretningens gennemførelse vil kunne påføre rekvisitus.  

 Sikkerheden bør frigives ved udløbet af en 3 måneders frist, medmindre  

 rekvisitus forinden fristens udløb rettidigt har iværksat anke eller kære  

 eller har anlagt retssag.
 Der henvises i det hele til betænkningen s. 35 ff. og s. 63 ff.
3.1.2. Justitsministeriets overvejelser I forbindelse med høringen over Retsplejerådets betænkning er der  

 fremkommet forskellige synspunkter vedrørende fogedretternes saglige  

 kompetence og bevisførelsen i forbindelse med umiddelbare fogedforretninger.
 Det kan særligt nævnes, at præsidenterne for Østre og Vestre Landsret og  

 Den danske Dommerforening har anbefalet, at man følger forslaget fra  

 arbejdsgruppens mindretal vedrørende den nærmere afgrænsning af fogedrettens  

 kompetence.
Det hedder således i høringssvaret fra præsidenten for Vestre Landsret  

 bl.a.: »Den af flertallet foreslåede undtagelsesregel forekommer for  

 snæver, og det må befrygtes, at reglen sammen med de foreslåede regler om  

 bevisførelse - hvorefter fogedretten ikke kan afvise at foretage en  

 forretning, selv om den må give anledning til en vanskelig bedømmelse af jus  

 og/eller faktum - kan få den virkning, at området for umiddelbare  

 fogedforretninger udvides på en sådan måde, at det vil vise sig  

 uhensigtsmæssigt og skabe retssikkerhedsproblemer, idet krav, som bør finde  

 deres afgørelse under en domssag, søges gennemført under den mere summariske  

 fogedprocedure.
Medtagelsen af et »betænkelighedskriterium« vil,  

 som det er anført af mindretallet, gøre det muligt at anvende det forholdsvis  

 detaljerede regelsæt med en under hensyn til sagernes uensartede karakter  

 samt til retstradition og -udvikling ønskelig fleksibilitet.' Justitsministeriet finder, at krav, hvor hensynet til sagens forsvarlige  

 behandling tilsiger, at afgørelsen sker under en domssag, ikke bør søges  

 gennemført under den mere summariske fogedretsprocedure.
Der kan herved  

 særligt peges på den situation, at en sag ikke falder ind under  

 retsplejelovens § 226, stk. 1, nr. 1-5, men hvor en konkret afvejning  

 undtagelsesvis fører til, at den bør behandles ved en domsret, der tillige  

 har karakter af specialret, som skifteretten eller ved boligretten under  

 medvirken af lægdommere med de processuelle garantier og saglige fordele, der  

 knytter sig hertil.
På denne baggrund finder Justitsministeriet det rigtigst at supplere de af  

 Retsplejerådet foreslåede kriterier med det omhandlede  

 »betænkelighedskriterium«, som foreslået af arbejdsgruppens  

 mindretal og i de ovennævnte høringssvar fra retterne.
Fogedretten bør  

 således efter anmodning fra rekvisitus undtagelsesvis kunne undlade at  

 behandle en sag under en umiddelbar fogedforretning, hvis det forekommer  

 betænkeligt, uanset om sagen er omfattet af de i retsplejelovens § 226, stk.  

 1, nr. 1-5. Rekvirenten må i så fald indtale sit krav under et sædvanligt  

 civilt søgsmål.
 Fremsættes der ikke anmodning om afvisning af en fogedforretning, der  

 indebærer sådanne vanskelige eller principielle spørgsmål, fordi rekvisitus  

 ikke er til stede, vil fogedretten eventuelt undtagelsesvis kunne udsætte  

 sagen, jf. herom under pkt. 3.2.1.
Det findes hensigtsmæssigt, at der fortsat gives rekvisitus og navnlig  

 tredjemand, som måtte være indtrådt i sagen efter retsplejelovens § 499, en  

 mere vidtgående adgang til bevisførelse end rekvirenten.
Denne praksis  

 forekommer velbegrundet, ikke mindst fordi de umiddelbare fogedforretninger  

 gennemføres, uden at der foreligger et sædvanligt eksekutionsfundament.
 Justitsministeriet kan iøvrigt tiltræde de af Retsplejerådet anførte  

 synspunkter, og lovforslaget er udformet i overensstemmelse hermed, jf. § 1,  

 nr. 2 (§§ 596 og 597).
 3.2. Fremgangsmåden ved umiddelbare fogedforretninger m.v.
 De nugældende regler om umiddelbare fogedforretninger indeholder kun få  

 selvstændige regler om fremgangsmåden ved forretningen, og det antages  

 derfor, at reglerne om udlæg i vidt omfang finder anvendelse med de  

 tilpasninger, som følger af sagernes forskellige karakter.
3.2.1. Retsplejerådets overvejelser og indstilling Retsplejerådet finder, at der i et vist omfang er behov for at udforme  

 selvstændige regler for de umiddelbare fogedforretninger, og at det herudover  

 bør præciseres, i hvilket omfang øvrige regler i retsplejeloven skal finde  

 anvendelse.
I betragtning af, at umiddelbare fogedforretninger foretages på  

 et mindre sikkert grundlag end udlægsforretninger, og at fogedrettens  

 afgørelse i ikke ubetydeligt omfang træder i stedet for en afgørelse ved dom,  

 finder Retsplejerådet, at der bør opstilles regler, som i videst muligt  

 omfang sikrer, at fogedretten så tidligt som muligt får et fyldestgørende  

 grundlag for sin sagsbehandling.
Det bør også sikres, at rekvisitus får  

 rimelige muligheder for at varetage sine interesser.
 Retsplejerådet finder, at behovet for at komme i forbindelse med  

 rekvisitus i forbindelse med forretningens foretagelse må tillægges betydelig  

 vægt i umiddelbare fogedforretninger, og det foreslås derfor at udforme  

værnetingsreglen på samme måde som i forbudssager ved at henvise til  

 værnetingsreglerne i retsplejelovens §§ 235-240 og § 248 suppleret med en  

 henvisning til de almindelige fogedretlige værnetingsregler for de tilfælde,  

 hvor rekvisitus er processuel udlænding samt - af hensyn til  

 EF-domskonventionen - af en henvisning til retsplejelovens § 247.
For at give rekvisitus mulighed for at bedømme rekvirentens krav og  

 forberede sine indsigelser og for at sikre, at fogedsagen fra starten  

 berammes til foretagelse hos en medarbejder ved fogedretten, der har  

 kompetence til at gennemføre forretningen, foreslår Retsplejerådet, at det  

 kræves, at rekvirenten indgiver en skriftlig anmodning til  

 fogedretten.
Anmodningen bør efter Retsplejerådets opfattelse være lige så  

 fyldestgørende som en stævning, hvilket navnlig betyder, at anmodningen skal  

 indeholde en påstand og en sagsfremstilling, som er tilstrækkelig  

 fyldestgørende til at begrunde påstanden.
Anmodningen bør endvidere angive,  

 hvilke dokumenter rekvirenten agter at påberåbe sig.
Ved rekvirenten allerede  

 ved anmodningens indgivelse til fogedretten, at der vil blive et behov for  

 bevisførelse i videre omfang, fordi rekvisitus bestrider rekvirentens krav,  

 bør dette angives i anmodningen.
 Retsplejerådet foreslår derfor, at bestemmelserne i retsplejelovens §§  

 348-349 om stævninger i civile sager overføres til retsplejelovens kapitel  

 55.
I civile sager forkyndes stævningen for sagsøgte, som samtidig får  

 udleveret en genpart af stævningen og de påberåbte bilag, mens rekvisitus i  

 umiddelbare fogedforretninger efter gældende ret typisk indkaldes ved en  

 tilsigelse, som blot angiver karakteren af rekvirentens krav og følgerne af  

 udeblivelse.
Rekvisitus har således reelt ingen mulighed for at bedømme  

 rekvirentens krav før afholdelsen af det fogedretsmøde, hvorunder  

 rekvisitionen med bilag fremlægges.
I de tilfælde, hvor rekvisitus ikke kan  

 godkende rekvirentens krav, vil det derfor ofte være nødvendigt at udsætte  

 forretningen for at give rekvisitus lejlighed til at forberede sine  

 indsigelser.
Retsplejerådet finder den nugældende ordning uhensigtsmæssig og mindre  

 betryggende for rekvisitus og foreslår derfor, at indkaldelsen af rekvisitus  

 altid skal ske ved påtegning på rekvirentens anmodning og således, at  

 rekvisitus allerede i forbindelse med indkaldelsen får overladt en genpart af  

 anmodningen med tilhørende bilag.
Indkaldelsen af rekvisitus bør efter  

 Retsplejerådets opfattelse ske med et sådant varsel, at rekvisitus reelt får  

 mulighed for at forberede sig, men varslet bør på den anden side set ikke  

 være så langt som i civile sager, da det netop ofte vil være afgørende for  

 rekvirenten, at fogedforretningen kan gennemføres relativt hurtigt.  

 Retsplejerådet har fundet, at et varsel på 7 dage må være passende, men  

 finder dog, at der i særlige tilfælde, hvor der er behov for en meget hurtig  

 reaktion på rekvirentens anmodning, bør være mulighed for at fastsætte et  

 kortere varsel.
Det foreslås derfor, at fogedrettens adgang til efter en  

 konkret vurdering at nedsætte varslet til aftens varsel opretholdes uændret.  

 Kan anmodningen ikke forkyndes for rekvisitus eller en anden, som kan modtage  

 forkyndelse på hans vegne - og kan anmodningen ikke fremmes uden underretning  

 efter § 493, stk. 2 - kan fogedretten forkynde anmodningen i Statstidende.
Retsplejerådet har overvejet, om den bestående adgang til i visse tilfælde  

 at foretage forretningen helt uden forudgående underretning af  

 rekvisitus, jf. retsplejelovens § 493, stk. 2, bør opretholdes, idet en sådan  

 fremgangsmåde kan forekomme særlig betænkelig i tilfælde, hvor rekvirentens  

 krav ikke er fastslået eller anerkendt af rekvisitus forud for forretningens  

 foretagelse.
Rådet har imidlertid fundet, at hensynet til  

 tvangsfuldbyrdelsens effektivitet gør det nødvendigt at opretholde reglen,  

 men Retsplejerådet fremhæver, at den kun helt undtagelsesvis bør anvendes i  

 sager om udsættelse af beboet lejemål, og at den i andre tilfælde bør  

 anvendes med den yderste forsigtighed.
Træffes rekvisitus ikke under en umiddelbar fogedforretning på bopælen,  

 kan fogedretten udsætte forretningen i medfør af retsplejelovens § 495, stk.  

 3 - der af rådet foreslås gjort anvendelig på umiddelbare fogedforretninger -  

 hvis det findes betænkeligt at fremme forretningen uden rekvisiti  

 tilstedeværelse.
Kan rekvirenten alene sandsynliggøre sit krav og er der et  

 særligt påtrængende behov for at gennemføre forretningen på trods af  

 rekvisiti fravær, kan forretningen eventuelt fremmes mod sikkerhedsstillelse  

 i medfør af reglen i forslagets § 597, stk. 1, 2. pkt.
Der kan f.eks. også  

 forekomme tilfælde, hvor fogedretten bør kunne udsætte forretningen i medfør  

 af retsplejelovens § 502, stk. 1, nr. 2, der foreslås gjort anvendelig på  

 behandlingen af umiddelbare fogedforretninger.
En udsættelse i medfør af  

 denne bestemmelse vil ifølge Retsplejerådet bl.a. kunne komme på tale, hvis  

 rekvirenten begærer sig indsat i besiddelse af en fast ejendom solgt på  

 betinget skøde, uagtet køber har anlagt sag med påstand om mangelfuld  

 opfyldelse af handelen fra sælgerens side.
 I de fleste tilfælde vil en umiddelbar fogedforretning blive indledt med  

 en indkaldelse af parterne i overensstemmelse med de i retsplejelovens §§  

 491-494 angivne regler.
 Retsplejerådet har ikke fundet grundlag for at foreslå disse regler  

 ændret, når bortses fra det ovenfor anførte, ligesom adgangen til at anvende  

 tvangsmidler over for rekvisitus foreslås opretholdt uændret.
 Retsplejerådet har ikke fundet det muligt at gøre retsplejelovens  

 trangsbeneficieregler - d.v.s. regler om en udtagelsesret for rekvisitus -  

 anvendelige på umiddelbare fogedforretninger, hvor rekvirenten kræver sig  

 indsat i besiddelsen af løsøre, allerede fordi der i mange tilfælde ikke er  

 tale om fuldbyrdelse af fordringsret sikret ved en tinglig ret, men derimod  

 om håndhævelse af rettigheder, som ikke uden videre kan omsættes til en  

 pengefordring uden at krænke rekvirentens interesser.
 Retsplejerådet finder heller ikke at kunne anbefale en regel hvorefter  

 fuldbyrdelse af et krav på naturalopfyldelse kan betinges af, at rekvirenten  

 erstatter den genstand, som fuldbyrdelsen retter sig imod, med en anden.  

 Rådet har herved navnlig lagt vægt på, at der ikke skønnes at være behov for  

 på denne måde at begrænse rekvirentens rettigheder, når rekvisitus ved  

 henvendelse til de sociale myndigheder har krav på - eventuelt mod  

 tilbagebetalingspligt - at få hjælp til eventuelt at genanskaffe løsøre, som  

 ikke kan undværes, jf. bistandslovens § 46.
 De omkostninger, som påføres rekvirenten ved en umiddelbar  

 fogedforretning i form af retsgebyr, advokatomkostninger m.v., kan  

 rekvirenten efter gældende ret kræve betalt hos rekvisitus.
Retsplejerådet finder, at hensynet til rekvirenten taler for at give  

 fogedretten adgang til at fastsætte omkostningerne efter samme retningslinier  

 som i udlægssager.
Hertil kommer, at det også i visse tilfælde vil være en  

 fordel for rekvisitus, at omkostningerne fastsættes af fogedretten.
Dette vil  

 navnlig være tilfældet, hvor rekvisitus har mulighed for forligsmæssigt at  

 afværge en udsættelsesforretning vedrørende et lejemål ved betaling af de  

 pligtige pengeydelser i lejeforhold med tillæg af rekvirentens omkostninger.  

 Rekvirentens omkostningskrav vil herved blive undergivet fogedrettens  

 kontrol.
Retsplejerådet foreslår, at den nuværende adgang til at genoptage  

 umiddelbare fogedforretninger efter bestemmelsen i retsplejelovens § 504  

 opretholdes uændret, og rådet har heller ikke fundet grundlag for at foreslå  

 ændringer i de gældende appelregler.
Retsplejerådet har herved forudsat, at  

 fogedretten som hovedregel vil imødekomme en begæring fra rekvisitus om at  

 tillægge en appel opsættende virkning i tilfælde, hvor sagen angår udsættelse  

 af fast ejendom, som benyttes til beboelse af rekvisitus eller hans husstand.
Den bestående adgang for rekvisitus til inden inden for en vis frist (i  

 følge retsplejelovens § 610 otte uger efter forretningens foretagelse) at  

 anfægte resultatet af en ind- eller udsættelsesforretning gennem civilt  

 søgsmål bør efter Retsplejerådets opfattelse videreføres uændret.
Rådet  

 finder således, at denne regel er udtryk for en rimelig balance mellem  

 hensynet til behovet for at kunne anfægte en fogedforretning, som er  

 gennemført uden sædvanligt fundament, og behovet for, at parterne efter en  

 vis tid kan indrette sig endeligt på, at fogedrettens afgørelse tillægges  

 retskraft.
Fristen foreslås dog ændret til 3 måneder.
 Der henvises i det hele til betænkningen s. 39 ff og 71 ff.
 3.2.2. Justitsministeriets overvejelser, herunder vedrørende  

 forkyndelse og rekvisiti tilstedeværelse.
 Justitsministeriet finder, at det i en række tilfælde kan forekomme, at  

 rekvirentens rettigheder vil kunne blive krænket på en uoprettelig måde, hvis  

 den umiddelbare fogedforretning skal afvente, at en vanskeligt gennemførlig  

 forkyndelse effektueres.
 Det må også antages, at der ikke sjældent forekommer tilfælde, hvor  

 overraskelsesmomentet ved en ikke-forkyndt fogedforretning kan være af  

 afgørende betydning for, at rekvirenten kan få sin ret, særligt hvor der er  

 grund til at tro, at rekvisitus vil bortskaffe eller bortsælge sagens  

 genstand.
 Endelig kan der også være tale om anden form for uoprettelig skade, f.eks.  

 hvor en sag om overtagelse til brugeligt pant retter sig mod en  

 landbrugsejendom med et kreaturhold, som ikke bliver passet behørigt, malket,  

 fodret m.v.
 Justitsministeriet finder derfor ikke, at en regel, hvorefter skyldneren  

altid skal være tilsagt til forretningen, vil være hensigtsmæssig.
 Justitsministeriet må således være enig med Retsplejerådet i, at den  

 bestående adgang til i visse tilfælde at foretage forretningen helt uden  

 forudgående underretning til rekvisitus må opretholdes i det hidtidige -  

 begrænsede - omfang af hensyn til retshåndhævelsens effektivitet.  

 Justitsministeriet finder dog - ligesom Retsplejerådet - at muligheden altid  

 bør anvendes med stor forsigtighed.
 Vedrørende den praktiske gennemførelse af forkyndelsen finder  

 Justitsministeriet bl.a. på baggrund af den gennemførte høringsrunde over  

 Retsplejerådets betænkning, at det vil være mest hensigtsmæssigt, at  

 forkyndelse sker ved, at kopi af fogedbegæringen med bilag vedlægges den  

 tilsigelse, der sendes til forkyndelse hos rekvisitus.
 Gennemføres de af Retsplejerådet foreslåede regler, må det efter  

 Justitsministeriets opfattelse antages at medføre en styrkelse af rekvisiti  

 retsstilling i henseende til fremgangsmåden ved tilsigelsen i forhold til de  

 gældende regler herom.
Rekvisitus vil efter de foreslåede regler som hovedregel være bekendt med  

 forretningens foretagelse og grundlaget herfor.
Den pågældende har således  

 anledning til at komme til stede under den umiddelbare fogedforretning,  

 navnlig hvis vedkommende ønsker at gøre indsigelse mod forretningens  

 foretagelse.
De af Retsplejerådet foreslåede nye værnetingsregler vedrørende  

 umiddelbare fogedforretninger, hvorefter udgangspunktet er bopælens  

 retskreds, har yderligere til formål at sikre, at rekvisitus så vidt  

 muligt kan være til stede under forretningen.
Som ovenfor anført kan det imidlertid være nødvendigt undtagelsesvis at  

 fremme forretningen, uden at rekvisitus er til stede og kan afgive  

 forklaring.
I modsat fald vil rekvisitus ved udeblivelse kunne forhindre, at  

 uopsættelige fogedforretninger bliver fremmet.
En sådan situation vil ikke  

 altid kunne forebygges ved politifremstilling, idet fremstilling er  

 tidskrævende og forudsætter, at det er muligt at komme i kontakt med  

 rekvisitus med henblik på politifremstilling.
I nogle tilfælde vil rekvisitus  

 endvidere ikke være interesseret i at være tilstede under forretningen.
 Den nugældende retstilstand, hvorefter der er mulighed for i visse særlige  

 tilfælde at fremme en umiddelbar fogedforretning (herunder vedrørende  

 overtagelse af en ejendom til brugeligt pant), uden at rekvisitus er til  

 stede, må således antages at være velbegrundet i hensynet til  

 tvangsfuldbyrdelsens effektivitet.
Hertil kommer, at rekvisitus har en række retsmidler mod fogedrettens  

 afgørelse.
I første række er det adgangen til appel, der har betydning, men  

 også genoptagelse af sagen og anlæggelse af civilt søgsmål står efter  

 omstændighederne til rådighed for rekvisitus som retsmiddel mod afgørelsen.
 Det bemærkes i øvrigt, at det i sidste ende ofte vil være rekvisitus, der  

 hæfter for det tab, som rekvirenten påføres, fordi den umiddelbare  

 fogedforretning ikke kan gennemføres.
 Justitsministeriet finder på denne baggrund - ligesom Retsplejerådet - at  

 en regel, hvorefter skyldneren altid skal være til stede under forretningen,  

 vil være meget uhensigtsmæssig og unødvendig, ligesom en regel af dette  

 indhold må antages at ville forøge antallet af politifremstillinger af  

 skyldnere.
 Der henvises i øvrigt til det under pkt. 4.2. anførte vedrørende brugeligt  

 pant.
 Justitsministeriet kan således tiltræde Retsplejerådets indstilling, og  

 lovforslaget er udarbejdet i overensstemmelse hermed, jf. § 1, nr. 2 (§§ 598,  

 599 og 600).
 3.3. Praktiske spørgsmål vedrørende udsat løsøre m.v.
 3.3.1. Retsplejerådets overvejelser og indstilling.
 I forbindelse med gennemførelsen af umiddelbare fogedforretninger opstår  

 problemet, hvordan der skal forholdes med udsat gods, som f.eks. bohave m.v.,  

 hvis ejeren ikke selv tager sig af dette.
Retsplejerådet har overvejet, om det kan overlades til rekvirenten i  

 forbindelse med umiddelbare fogedforretninger at fjerne og opbevare udsat  

 løsøre - således som det allerede i et vist omfang er tilfældet med  

 erhvervsløsøre - men rådet finder ikke at kunne anbefale en sådan løsning.  

 Rekvisitus har krav på, at udsat løsøre opbevares under betryggende og  

 kontrollerede forhold, og rekvisiti stilling bør ikke være afhængig af  

 rekvirentens evne og vilje til at opfylde sine pligter, efter at  

 udsættelsesforretningen er gennemført.
På den anden side foretages  

 udsættelsen af rekvisitus på rekvirentens begæring og i dennes interesse.  

 Retsplejerådet finder derfor, at pligten til at betale for gennemførelsen af  

 udsættelsesforretningen og den efterfølgende opbevaring af udsat løsøre bør  

 placeres hos rekvirenten med regres til rekvisitus.
Rekvitentens regreskrav  

 bør efter rådets opfattelse sikres ved, at udsat gods ikke udleveres til  

 rekvisitus, medmindre rekvirentens omkostninger samtidig dækkes.
Indløses  

 godset ikke inden en vis frist, som foreslås fastsat til 2 måneder, og skal  

 det derfor bortsælges på auktion, bør det indkomne provenu anvendes til  

 dækning af rekvirentens omkostninger med respekt af bedre prioriterede  

 rettigheder.
Da rekvirenten ikke vil kunne foretage udlæg i udsat løsøre  

 omfattet af retsplejelovens § 509 og § 515, foreslår Retsplejerådet, at  

 rekvisitus altid skal kunne kræve sådant løsøre udleveret vederlagsfrit.
 Det er Retsplejerådets opfattelse, at politiets nuværende pligt til at  

 fjerne og opbevare og eventuelt senere bortsælge udsat bohave ikke naturligt  

 hører hjemme i politiets regi.
 Retsplejerådet finder, at opgaven med at forestå ryddeliggørelsen af den  

 faste ejendom og den efterfølgende opbevaring af det udsatte gods naturligt  

 kan placeres i fogedretten, som i forvejen er til stede, og hvis medarbejdere  

 har betydelig erfaring med hensyn til omhyggelig registrering og vurdering af  

 løsøre.
Når pligten til at gennemføre ryddeliggørelse og opbevaring foreslås  

 overført til fogedretten, mens pligten til at betale herfor i forhold til  

 fogedretten placeres hos rekvirenten, finder Retsplejerådet det nødvendigt at  

 betinge gennemførelsen af en udsættelsesforretning af, at rekvirenten forud  

 for forretningen stiller sikkerhed for fogedrettens omkostninger.
Sikkerheden  

 kan eventuelt stilles ved advokatindeståelse.
Sikkerheden bør kunne frigives,  

 når rekvirenten dokumenterer at have betalt den ham påhvilende del af  

 omkostningerne.
I tilfælde af, at rekvirenten misligholder betalingspligten,  

 udredes omkostningerne af sikkerheden og et eventuelt auktionsprovenu.
3.3.2. Justitsministeriets overvejelser Justitsministeriet må med Retsplejerådet være enig i, at bevaringstagelse  

 og bortsalg af udsat gods ikke er nogen politimæssig opgave.
Det kan herved  

 anføres, at politiets hovedopgave i følge retsplejelovens § 108, stk. 1, er  

 at opretholde sikkerhed, fred og orden, at påse overholdelsen af love og  

 vedtægter samt at foretage det fornødne til forhindring af forbrydelser og  

 til efterforskning og forfølgning af sådanne.
Det kan endvidere tiltrædes, at det ud fra en principiel betragtning må  

 være mest nærliggende at henlægge opgaven til fogedretterne, der i forvejen  

 er til stede ved udsættelser, og hvis medarbejdere som nævnt har en betydelig  

 erfaring med registrering og vurdering af løsøre.
Det bemærkes herved, at der  

 ved fogedretterne i forvejen behandles mange sager, som ikke i sig selv giver  

 anledning til uenighed mellem parterne, men snarere er af administrativ art.
Justitsministeriet finder det i øvrigt nærliggende, at de sociale  

 myndigheder i tilfælde, hvor der er tale om et mindre bo, der tilhører en  

 borger, som befinder sig i en trangssituation, går ind i sagen med henblik på  

 en afklaring og samlet løsning af det opståede problem.
Retsplejerådet nævner  

 da også, at genpart af underretningen om en udgående fogedforretning bør  

 sendes til kommunen, som herved efter omstændighederne kan have anledning til  

 at følge sagen op og f.eks. drage omsorg for, at eventuelt udsat bohave ikke  

 bortsælges efter 2-månedersfristens udløb, jf. betænkningen s 79.
 Københavns Byret har i sit høringssvar over Retsplejerådets betænkning  

 henstillet, at opbevaring af erhvervsløsøre overlades til rekvirenten, der  

 typisk vil være en erhvervsdrivende og have den nødvendige lagerkapacitet.  

 Justitsministeriet finder, at det for så vidt angår løsøre, der er udsat af  

 erhvervslejemål efter omstændighederne kan være naturligt, at  

 arbejdsopgaverne med bevaringstagelse af udsat løsøre overlades til  

 rekvirenten i samarbejde med et af retten udpeget firma inden for flytte-,  

 opbevarings- eller auktionsbranchen.
Overførelsen af arbejdsfunktionerne vedrørende udsat gods fra politiet til  

 fogedretterne kan først ske, når de personale- og ressourcemæssige  

 forudsætninger er til stede.
Justitsministeriet finder det derfor naturligt,  

 at dette spørgsmål inddrages i de igangværende drøftelser om domstolenes  

 fremtidige struktur for således at kunne indgå i en senere samlet personale-  

 og strukturmæssig ordning.
 Hertil kommer, at fogedretterne efter Retsplejerådets forslag vil få en  

 række nye arbejdsfunktioner i forbindelse med registrering, bevaringstagelse,  

 opbevaring og udlevering af udsat gods samt vedrørende rekvirentens  

 sikkerhedsstillelse for de med opbevaringen forbundne udgifter.
 Det er Justitsministeriets opfattelse, at disse nye og i hovedsagen  

 administrative arbejdsfunktioner bør analyseres og vurderes for at sikre en  

 hensigtsmæssig tilrettelæggelse af arbejdet og for i videst muligt omfang at  

 lette overgangsperioden, når opgaverne overføres fra politiet til  

 fogedretterne.
Justitsministeriet finder på den anden side ikke, at en reform af reglerne  

 vedrørende fuldbyrdelse af andre krav end pengekrav - herunder reglerne om  

 brugeligt pant - bør udskydes i sin helhed som følge af de anførte  

 synspunkter.
Den af Retsplejerådet foreslåede bestemmelse om bevaringstagelse  

 m.v. af udsat gods er derfor ikke medtaget i lovforslaget.
Politiet vil således fortsat i et vist omfang være pligtig til at fjerne  

 og opbevare sædvanligt bohave, som udsættes i forbindelse med en umiddelbar  

 fogedforretning.
Vedrørende udsættelse af erhvervslejemål må det antages, at  

 pligten til at sørge for borttransport og opbevaring i almindelighed - i  

 modsætning til tilfælde, hvor der er tale om boliglejemål - påhviler  

 rekvirenten.
Rekvirenten kan i disse tilfælde formentlig udøve  

 tilbageholdsret i godset til sikkerhed for de med udsættelsen forbundne  

 omkostninger, men godset kan ikke bortsælges på tvangsauktion, medmindre der  

 foretages udlæg på grundlag af sædvanligt fundament.
Udlevering af bohave fra politiet finder som hovedregel kun sted mod  

 samtidig betaling af politiets omkostninger til transport og opbevaring.  

 Inden politiet i givet fald lader det udsatte bohave bortsælge på auktion,  

 bør der rettes henvendelse til kommunen for af give kommunen mulighed for at  

 indløse bohavet, jf. herved også de af Folketingets Ombudsmand i FOB 1980, s.  

 516 ff. fremsatte bemærkninger.
Der henvises vedrørende retstilstanden på  

 området i øvrigt til betænkningens s. 45 ff.
4.1. Brugeligt pant Retsinstituttet brugeligt pant er i alt væsentligt reguleret af  

 bestemmelser i Danske Lov og retsregler udviklet i praksis.
Efter bestemmelsen i Danske Lov 5-7-8 kan en panthaver tage en pantsat  

 ejendom til brugelighed, hvis pantedebitor har misligholdt sine  

 forpligtelser.
I praksis har dette formentlig særlig betydning for  

 underpanthavere og for den, som har håndpant i et pantebrev i fast ejendom.
Hovedbetingelsen for, at en panthaver kan tage en ejendom til brugelighed,  

 er som nævnt, at der foreligger misligholdelse.
Der vil her typisk være tale  

 om betalingsmisligholdelse, men det er også i retspraksis forekommet, at en  

 ejendom er blevet taget til brugeligt pant f.eks. efter, at pantedebitor  

 havde erklæret, at han ikke agtede at tilså markerne.
Kun ejendomme, der giver afkast, kan tages til brugelighed, idet  

 hovedformålet med brugeligt pant er en fyldestgørelse rettet mod pantets  

 brugsværdi.
Det må dog fremhæves, at det ikke er nogen betingelse, at  

 ejendommen giver overskud.
Også afværgelsen af underskud kan begrunde  

 brugspant.
Rent praktisk gennemføres overtagelsen til brugelighed normalt ved en  

 umiddelbar fogedforretning.
Denne fremgangsmåde er forudset som det normale i  

 retsplejelovens § 609, stk. 2. Herudover må retten til at tage pantet til  

 brugelighed formentlig kunne fastslås gennem et civilt søgsmål.
4.2. Retsplejerådets overvejelser og indstilling Under hensyn til, at selve ordlyden af Danske Lovs bestemmelser om  

 brugeligt pant må siges at være vanskelig tilgængelig, og til, at  

 bestemmelserne i høj grad må suppleres med retspraksis, har Retsplejerådet  

 fundet det rettest at indarbejde Danske Lovs regler om brugspant i et nyt  

 selvstændigt kapitel i retsplejeloven, uagtet en del af disse regler er af  

 materielretlig karakter.
 Retsplejerådet foreslår i hovedsagen de nugældende regler videreført i  

 moderniseret form.
 Rådet har dog ikke fundet grundlag for at opretholde en særlige  

 erstatningsregel, som findes i Danske Lovs 5-7-6, idet pantsætterens og de  

 øvrige rettighedshaveres interesser findes tilstrækkeligt tilgodeset ved  

dansk rets almindelige erstatningsregler, navnlig når henses til, at  

 rådet foreslår, at brugspanthaveren skal have pligt til at holde den  

 pantsatte ejendom behørigt forsikret, mens brugspanteforholdet består.
 Retsplejerådet har heller ikke fundet grundlag for at foreslå den særlige  

 regel i Danske Lov 5-7-10 om adgangen til at overdrage eller pantsætte retten  

 til at være brugspanthaver opretholdt, da denne regel ikke ses at have haft  

 praktisk betydning i nyere tid.
Det har i den juridiske litteratur været diskuteret, om Danske Lov 5-7-8  

 alene giver adgang til at etablere brugspant på grund af  

 betalingsmisligholdelse, eller om også anden misligholdelse kan begrunde et  

 sådant retsskridt.
Retsplejerådet foreslår, at det i forbindelse med en  

 modernisering af reglerne præciseres, at såvel betalingsmisligholdelse som  

 enhver anden væsentlig misligholdelse skal kunne danne grundlag for en  

 begæring om brugspant.
Retsplejerådet har herved lagt vægt på, at f.eks.  

 pantsætterens vanrøgt af en ejendom eller dispositioner i strid med  

 tinglysningslovens § 37 kan være fuldt så truende for panthaverens  

 fyldestgørelse som betalingsmisligholdelse.
Det må imidlertid fastholdes, at  

 hovedformålet med at tage en ejendom til brug er fyldestgørelse af  

 panthaverens pengefordring, og Retsplejerådet finder derfor, at det fortsat  

 bør være således, at kun ejendomme, som afkaster indtægter, kan tages til  

 brug.
Er det i andre tilfælde nødvendigt at begrænse pantsætterens adgang til  

 at disponere, må panthaveren gå frem efter reglen i retsplejelovens § 520.
Det er fast antaget, at en forpanthaver som følge af de almindelige regler  

 om prioritetsrækkefølge kan fortrænge en efterpanthaver som brugspanthaver,  

 ligesom det ifølge Retsplejerådet er utvivlsomt, at en efterpanthaver kan  

 afværge, at forpanthaveren overtager brugen, ved at betale renter og afdrag  

 til forpanthaveren.
Derimod har det givet anledning til tvivl, hvorledes det  

 indbyrdes forhold mellem sideordnede panthavere stiller sig.
Retsplejerådet  

 foreslår en regel, hvorefter en panthavers ret til at tage en ejendom til  

 brug skal kunne fortrænges af en sideordnet panthaver.
Den panthaver, som  

 først har taget ejendommen til brugelighed, skal dog kunne afværge dette ved  

 at betale renter og afdrag til den sideordnede panthaver, som efterfølgende  

 begærer en ejendom udlagt til brug.
Retsplejerådet finder, at det udtrykkeligt af lovteksten bør fremgår, at  

 brugspanthaveren har ret til at betale forfaldne ydelser til forpanthavere og  

 sideordnede panthavere.
En sådan regel har til følge, at disse udgifter vil  

 kunne medtages i brugspanthaverens regnskab, således at de på en eventuelt  

 efterfølgende auktion skal dækkes ud over auktionsbuddet, såfremt pantets  

 bestyrelse har givet underskud.
Det er Retsplejerådets opfattelse, at det vil være hensigtsmæssigt med en  

 nærmere lovregulering af panthaverens rettigheder og pligter, både mens  

 brugspanteforholdet består og i forbindelse med dets ophør.
En nærmere  

 lovregulering kan forebygge misbrug af retsinstituttet og betrygge såvel  

 pantsætterens som de øvrige panthaveres stilling og vil endvidere kunne rumme  

 den fordel, at ansvarsforholdene i forhold til omverdenen - f.eks. i forhold  

 til lejere og offentlige myndigheder - afklares.
Retsplejerådet har derfor  

 valgt at udarbejde et regelsæt, som så vidt muligt uden at ændre de  

 materielle regler søger at fastlægge panthaverens rettigheder og pligter.
 Retsplejerådet finder, at brugeligt pant i processuel henseende nærmest må  

 opfattes som et særligt retsinstitut, og rådet foreslår derfor, at  

 instituttet reguleres i et særligt kapitel i retsplejeloven.
 Efter gældende ret kan ifølge Retsplejerådet alene fast ejendom og det i  

tinglysningslovens § 37 omhandlede tilbehør tages til brugelighed og  

 da kun, såfremt panthaveren i fogedretten kan godtgøre, at der foreligger en  

 misligholdelse, som berettiger hertil.
Retsplejerådet foreslår ingen ændringer heri, når bortses fra spørgsmålet  

 om afgrænsningen af fogedrettens saglige kompetence i disse sager.  

 Retsplejerådets synspunkter vedrørende klarhedskriteriet i umiddelbare  

 fogedforretninger er der redegjort for ovenfor, og de samme grunde taler  

 efter Retsplejerådets opfattelse for at lade fogedretten tage stilling til  

 såvel retlige som faktiske forhold i de her omhandlede tilfælde.
Panthaveren  

 har bevisbyrden for, at betingelserne for at tage ejendommen til brugelighed  

 er til stede.
I tilfælde, hvor panthaveren påberåber sig  

 betalingsmisligholdelse på grundlag af et almindeligt pantebrev, vil det  

 sjældent være nødvendigt at betjene sig af andre bevismidler end  

 dokumentbevis og partsforklaring.
Påberåber panthaveren sig anden  

 misligholdelse, vil dette ofte forudsætte en videregående bevisførelse, og en  

 sådan bevisførelse bør efter Retsplejerådets opfattelse kun undtagelsesvis  

 tillades i fogedretten.
Er panthaverens krav sikret ved et skadesløsbrev eller et  

 ejerpantebrev, fremgår gældens størrelse og forfaldsbetingelserne ikke  

 direkte af pantebrevet, og det vil i en række tilfælde være betænkeligt at  

 fremme et krav om tvangsfuldbyrdelse efter de samme regler, som gælder for  

 pantebreve i øvrigt.
Påberåber panthaveren sig betalingsmisligholdelse,  

 foreslår Retsplejerådet derfor den i retsplejelovens § 478, stk. 1, nr. 6,  

 indeholdte begrænsning i adgangen til tvangsfuldbyrdelse overført til  

 reglerne om brugspant.
Påberåbes anden form for misligholdelse, gælder samme  

 regler som for andre former for pantebreve.
Retsplejerådet foreslår, at det af anmodningen til fogedretten skal  

 fremgå, i hvilket omfang panthaveren ønsker at opnå brugsretten over den  

 pantsatte ejendom.
Anmodningen skal, da reglerne i Retsplejerådets udkast til  

 nyt kapitel 55 foreslås overført, endvidere indeholde en angivelse af, om  

 kreditor påberåber sig betalingsmisligholdelse eller anden form for  

 misligholdelse.
Påberåbes betalingsmisligholdelse, skal det fremgå, med  

 hvilket beløb begæringen kan afværges.
Herved gives der pantsætteren mulighed  

 for at afværge forretningen, idet pantsætteren normalt vil skulle indkaldes  

 med et varsel på 7 dage.
Når panthaveren får overladt brugen af aktiver, foreslår Retsplejerådet  

 det gjort obligatorisk, at aktiverne registreres i fogedbogen i  

 forbindelse med forretningens foretagelse.
Retter begæringen sig kun mod  

 selve ejendommen, men ikke mod det i tinglysningslovens § 37 omhandlede  

 tilbehør, vil det ikke altid være nødvendigt at foretage en udgående  

 fogedforretning til registrering.
Retsplejerådet er imidlertid gået ud fra,  

 at begæringer om brugspant som hidtil oftest vil rette sig mod  

 landbrugsejendomme, og i sådanne tilfælde vil registrering næsten altid være  

 påkrævet.
Rådet har derfor fundet det mest hensigtsmæssigt at foreslå, at  

 forretningen altid skal påbegyndes i den retskreds, hvor ejendommen er  

 beliggende.
Bor pantsætteren i en anden retskreds, og er hans medvirken  

 nødvendig, f.eks. for at få optaget forklaring om udlejnings- og  

 forpagtningsforhold, vil forretningen kunne fortsættes ved pantsætters  

 hjemting, og hans fremmøde vil da kunne fremtvinges efter de almindelige  

 regler.
Retsplejerådet foreslår, at der indføres en ny regel, hvorefter den, der  

 tager en ejendom til brug, inden 14 dage skal dokumentere over for  

 fogedretten, at de øvrige panthavere har modtaget underretning om  

 forretningens foretagelse.
En sådan regel sikrer, at de øvrige panthavere får  

 mulighed for at føre en vis kontrol med brugspanteforholdets forløb.
Samtidig  

 imødekommes den kritik, der har været rettet imod, at en panthaver, hvis  

 pantebrev ikke kunne forventes dækket på en tvangsauktion, gennem de  

 nugældende regler har haft en mulighed for på de bedre prioriterede  

 panthaveres bekostning at opnå hel eller delvis fyldestgørelse af  

 brugspantet.
Retsplejerådet har fundet, at der burde tilvejebringes udtrykkelig hjemmel  

 for at sikre pantsætterens og eventuelle andre panthaveres erstatningskrav  

 ved sikkerhedsstillelse fra rekvirentens side.
En sådan sikkerhed vil  

 ikke alene dække skadegørende handlinger på selve ejendommen, men ethvert  

 erstatningskrav, som kan henføres til panthaverens administration.
Risikoen  

 for misbrug af rådigheden over det pantsatte vil således kunne imødegås med  

 et krav om sikkerhedsstillelse.
Sikkerhedsstillelse i den sidstnævnte  

 anledning bør efter rådets opfattelse altid overvejes, hvis anmodningen om at  

 tage ejendommen til brugelighed fremsættes af en panthaver, som skønnes ikke  

 at ville kunne opnå dækning på tvangsauktion.
Det er af Retsplejerådet endvidere foreslået, at fogedretten skal have  

 kompetence til at træffe afgørelse om de erstatningskrav, som rettes  

 mod brugspanthaveren inden 8 uger efter modtagelse af regnskabet.
Rådet har  

 fundet det forsvarligt at tillægge fogedretten denne kompetence, idet  

 fogedretten som nævnt forudsættes at få karakter af en egentlig specialret på  

 dette område.
Det foreslås af Retsplejerådet, at fogedrettens afgørelser om  

 erstatning altid skal træffes ved kendelse.
Herved understreges det, at  

 fogedretten i disse situationer skal beklædes af en jurist.
Efter gældende ret kan en brugspanthaver forlange, at pantsætteren  

 fraflytter en bolig på den pantsatte ejendom.
Retsplejerådet finder ikke  

 dette stemmende med moderne tankegang om beskyttelse af skyldnerens ret til  

 at opretholde et beskedent hjem på trods af kreditorforfølgning, men på den  

 anden side vil der forekomme tilfælde, f.eks. ved ensomt beliggende  

 landbrugsejendomme med besætning, hvor det vil være nødvendigt, at  

 panthaveren eller den, han ansætter til at varetage driften, kan tage ophold  

 på ejendommen.
Retsplejerådet foreslår derfor, at panthaveren skal være afskåret fra at  

 forlange pantsætteren udsat af den del af ejendommen, som tjener til bolig  

 for pantsætteren eller hans husstand, medmindre hensynet til ejendommens  

 drift gør det tvingende nødvendigt.
Reglen vil efter rådets opfattelse næppe  

 få stor betydning i praksis, idet navnlig kreditforeningerne efter det  

 oplyste ofte overlader pasningen af besætningen m.v. til pantsætter i den  

 periode, hvor ejendommen er taget til brugelighed.
Retsplejerådet finder ikke, at det vil være rimeligt at tvinge panthaveren  

 til at lade pantsætteren forblive i sin bolig, medmindre der svares en  

 rimelig leje herfor.
Da der sjældent vil foreligge de nødvendige oplysninger  

 til at fastsætte en leje efter lejelovgivningens regler, foreslår rådet, at  

 der overlades til fogedretten at fastsætte lejen efter et skøn.
Betales den  

 af fogedretten fastsatte leje ikke til den fastsatte tid, finder rådet, at  

 pantsætteren bør kunne udsættes af boligen.
Rådet understreger, at den  

 boligret, der foreslås tillagt pantsætteren, ikke er en egentlig lejeret, og  

 pantsætteren skal derfor fraflytte ejendommen, såfremt denne senere sælges på  

 tvangsauktion.
Betaler pantsætteren ikke det af fogedretten fastsatte beløb,  

 kommer dette ham selv til skade, idet brugspanteforholdet først kan bringes  

 til ophør, når restancen og eventuelt underskud er betalt.
Sælges ejendommen  

 på auktion, forudsætter Retsplejerådet, at kravet mod pantsætter medfølger  

 under auktionen.
Spørgsmålet om, hvilke rettigheder og pligter, der skal gælde for  

 brugspanthaveren, må efter Retsplejerådets opfattelse afgøres ud fra en  

 afgrænsning af hensynet til panthaveren, pantsætteren og de øvrige i  

 ejendommen berettigede.
Rådet finder, at dette må indebære, at retten til at  

 oppebære alle ejendommens indtægter modsvares af, at brugspanthaveren skal  

 opfylde en række pligter, hvis opfyldelse har særlig betydning for alle de i  

 ejendommen berettigede eller for det offentlige.
De indtægter, brugspanthaveren bør kunne oppebære, består først og  

 fremmest i alle ordinære faste indtægter i form af leje, mælkepenge fra  

 mejeri osv., men panthaveren har derudover ret til at oppebære indtægter, som  

 kun tilflyder ejendommen med længere mellemrum, f.eks. indtægter ved salg af  

 kreaturer, høst, forpagtningsafgift og lignende.
Tages ejendommen til  

 brugelighed lige før høst, er det muligt, at brugspanthaveren bliver  

 fyldestgjort ved salg af høsten, uden at brugspanteforholdet påfører ham  

 særlige udgifter.
Det kan i en sådan situation umiddelbart forekomme  

 stødende, at panthaveren skal kunne oppebære hele høstprovenuet.  

 Retsplejerådet anfører imidlertid, at det herved må erindres, at  

 brugspanthaverens fordring reduceres med det oppebårne beløb.
Høstpengene vil  

 således komme alle til gode, medmindre brugspanthaveren ikke ville have  

 mulighed for at opnå dækning på en tvangsauktion.
 For at sikre de andre panthaveres interesser foreslår Retsplejerådet, at  

 brugspanthaveren kun kan foretage salg og andre dispositioner, f.eks.  

 færdiggørelse af en bygning under opførelse, for så vidt dispositionen har  

 karakter af at være et led i en regelmæssig drift af ejendommen.
Da brugspanteforholdet berøver ejendommens ejer indtægterne af ejendommen,  

 kan man ikke forvente, at ejeren vil foretage nødvendige vedligeholdelses-  

 og reparationsarbejder på ejendommen, mens denne er taget til  

 brugelighed.
Det foreslås derfor af Retsplejerådet, at pligten til at  

 foretage sådanne dispositioner overgår til brugspanthaveren, når pantet tages  

 til brugelighed.
Brugspanthaveren skal selvsagt også betale for sit eget  

 forbrug af varme, el og lignende ydelser, mens han har ejendommen til brug.
Retsplejerådet foreslår endvidere, at brugspanthaverns pligt til at betale  

skatter og afgifter vedrørende ejendommen skal opretholdes, for så  

 vidt disse afgifter forfalder, mens brugspanthaveren har ejendommen til  

 brugelighed.
Dette kan begrundes med, at disse poster under alle  

 omstændigheder hæfter på ejendommen forud for al pantegæld.
De skal derfor  

 under alle omstændigheder udredes uden for budsummen i tilfælde af  

 tvangsauktion.
Ved at pålægge brugspanthaveren at betale disse afgifter  

 påføres der således hverken ham selv eller de øvrige panthavere nogen forøget  

 byrde.
 Da det må antages, at den, der har taget en udlejningsejendom til brug,  

 kan foretage udlejning og opsige lejerne i det omfang, lejeloven  

 tillader sådanne dispositioner, finder arbejdsgruppen, at det af hensyn til  

 lejerne er rimeligt at lade brugspanthaveren indtræde generelt i ejerens  

 sted, og Retsplejerådet foreslår derfor dette præciseret i lovteksten.
Den offentligretlige regulering af fast ejendom er gennem de senere år  

 blevet af stigende betydning, navnlig for så vidt angår miljølovgivningens  

 krav.
Påbud udstedt af det offentlige kan påføre ejendommens ejer  

 betydelige udgifter.
Der er en klar almen interesse i at sikre, at den  

 omstændighed, at ejendommens ejer er berøvet rådigheden over ejendommen og  

 dens indtægter, ikke bevirker, at påbud fra det offentlige ikke følges, fordi  

 ejeren savner evne eller vilje dertil.
Retsplejerådet foreslår derfor, at det udtrykkeligt pålægges  

 brugspanthaveren at overholde offentlige påbud vedrørende ejendommen.
Den  

 omstændighed, at brugspanthaveren derved kan blive påført betydelige  

 udgifter, taler efter rådets opfattelse ikke imod sådan regel, idet et  

 eventuelt underskud ved bestyrelsen vil blive dækket under en eventuel  

 tvangsauktion uden for budsummen, og det må endvidere tages i betragtning, at  

 et ikke opfyldt offentligt påbud under alle omstændigheder vil påvirke  

 ejendommens pris på en eventuel tvangsauktion i negativ retning.
 Retsplejerådet foreslår de gældende regler om, hvornår et  

 brugspanteforhold skal bortfalde eller bringes til ophør, videreført  

 uændret med den tilføjelse, at enhver i ejendommen berettiget skal kunne  

 forlange brugspanteforholdet bragt til ophør, såfremt brugspanthaveren  

 tilsidesætter sine pligter.
Det foreslås i betænkningen, at det gøres til et ubetinget krav, at  

 brugspanteforholdet straks efter at være ophørt skal følges af et  

regnskab.
Da regnskabet i tilfælde af tvangsauktion skal aflægges  

 samtidig med, at brugspanteforholdet bortfalder, vil der kunne forekomme  

 udgifter, for hvilke der endnu ikke er fremkommet regning.
Der vil også kunne  

 forekomme indtægter, som endnu ikke er indgået.
For så vidt angår indtægterne  

 foreslås det, at disse skal oppebæres af pantsætteren, hans bo eller af en  

 køber på tvangsauktion.
Udgifterne har brugspantehaveren krav på at få  

 dækket, og skal et brugspanteforhold ophøre på anden måde end ved  

 tvangsauktion, bør brugspanthaveren kunne vente med at aflægge regnskab, til  

 alle udgiftsposter kan medtages.
Ved tvangsauktion skal regnskabet imidlertid  

 som nævnt aflægges ved auktionen, og for at sikre, at der ved auktionen gives  

 de fornødne oplysninger, foreslår Retsplejerådet, at brugspanthaveren skal  

 være afskåret fra senere at få dækket udgiftsposter, hvis art og omtrentlige  

 størrelse ikke er oplyst under auktionen.
Normalt vil en rekvirent ikke i fogedretten få tillagt omkostninger  

 for sit eget eller sine ansattes arbejde.
Imidlertid kan administrationen af  

 en ejendom, som tages til brugeligt pant, være temmelig ressourcekrævende, og  

 Retsplejerådet foreslår derfor, at brugspanthaveren i sådanne tilfælde skal  

 kunne kræve et vederlag for sit eget og sine ansattes arbejde.
Vederlagets  

 størrelse skal i tilfælde af tvist fastsættes af fogedretten.
Udgifter til  

 bistand fra tredjemand til pantets administration kan brugspanthaveren føre  

 til udgift i regnskabet.
4.3. Justitsministeriets overvejelser Advokatrådet har i forbindelse med høringen over Retsplejerådets  

 betænkning bl.a. givet udtryk for betænkelighed ved, at alene underpantsat  

 fast ejendom efter Retsplejerådets forslag skal kunne tages til brugelighed.  

 Advokatrådet har således særligt henledt opmærksomheden på muligheden for at  

 lade pant i forretninger og disses good-will, samt større løsøreaktiver være  

 omfattet af muligheden for at tage pantet i brugelighed.
 Hertil kommer, at der efter det oplyste i praksis kan være tale om en vis  

 usikkerhed med hensyn til afgrænsningen af, hvilke typer pant, der kan tages  

 til brugelighed.
 Justitsministeriet finder ikke, at der i praksis er konstateret et sådant  

 behov for brugeligt pant i de omhandlede tilfælde, at det kan begrunde en så  

 væsentlig udvidelse af retsinstituttet, som foreslået af Advokatrådet,  

 og kan således tilsluttes sig Retsplejerådets forslag, hvorefter det  

 præciseres, at alene fast ejendom kan tages til brugeligt pant.
I øvrigt vil en sådan udvidelse som foreslået af Advokatrådet rejse en  

 række vanskelige panteretlige spørgsmål og vil herved formentlig kunne  

 medføre usikkerhed i praksis.
Man kan f.eks. pege på spørgsmålet om  

 brugspanthaverens legitimation til at råde over pantet, omfanget af en  

 regelmæssig drift og forholdet mellem flere panthavere, herunder mellem  

 under- og håndpanthavere.
 Justitsministeriet vil dog fremover være opmærksom på, om der i praksis  

 opstår et væsentligt behov for en udvidelse af reglernes anvendelsesområde.
Advokatrådet har i sit høringsvar over Retsplejerådet betænkning endvidere  

 givet udtryk for den opfattelse, at brugeligt pant efter gældende ret ikke  

 blot forudsætter, at pantet afkaster indtægter, men tillige, at den  

 panthaver, der søger fyldestgørelse gennem brug af pantet, har panteret i  

 disse indtægter.
Også i den juridiske teori er synspunkter, som de af  

 Advokatrådet anførte, gjort gældende.
Danske Lovs regel synes imidlertid  

 alene at forudsætte, at den, der tager ejendommen til brugelighed, har pant i  

 denne.
Når spørgsmålet ikke ses mere almindeligt behandlet i den juridiske  

 teori, skyldes det formentligt, at Justitsministeriets pantebrevsformularer,  

 for pant i fast ejendom, der giver pant i den faste ejendoms tilbehør og  

 indtægter, sjældent ved aftale fraviges på dette punkt.
Justitsministeriet finder endvidere, at en panthaver, der ikke har pant i  

 ejendommens indtægter, dog kan have en beskyttelsesværdig interesse i at  

 ejendommen tages til brugelighed.
På denne baggrund har Justitsministeriet  

 ikke fundet at burde foreslå en regel, hvorefter kun den panthaver, som  

 tillige har pant i ejendommens indtægter, kan tage en ejendom til brugeligt  

 pant.
Efter gældende ret kan anmodning fra en panthaver om at overtage en  

 ejendom til brugelighed i princippet fremsættes mundtligt, medmindre  

 fogedretten bestemmer andet.
I praksis vil fogedretten dog næsten altid kræve  

 en skriftlig rekvisition.
Det er dog vistnok i et vist omfang blevet  

 accepteret, at en anmodning om at tage en ejendom til brugelighed er blevet  

 fremsat til fogedbogen under en forretning, hvor der foretages udlæg i  

 ejendommen for skyldige terminer.
Da skyldneren ved sådanne forretninger  

 alene er underrettet om, at udlæg vil blive foretaget, er denne procedure  

 betænkelig, navnlig i de tilfælde, hvor udlægsforretningen straks bliver  

 fortsat på ejendommen med det formål at tage stilling til den fremsatte  

 begæring om brugspant.
 I de tilfælde, hvor der foreligger en skriftlig begæring, vil denne ofte  

 være særdeles kortfattet, og det vil i så fald være vanskeligt på grundlag af  

 teksten i begæringen på forhånd at vurdere, om betingelserne for at fremme  

 forretningen er til stede.
I Retsplejerådets forslag til nye regler om umiddelbare fogedforretninger,  

 som ved henvisningsbestemmelsen i forslagets § 589, stk. 4, er foreslået  

 overført til sager om brugeligt pant, er det i § 598, stk. 2, foreskrevet, at  

 der skal foreligge en skriftlig anmodning, hvis indhold skal svare til  

 stævningen i en civil sag.
Dette udelukker, at anmodningen kan fremsættes til  

 fogedbogen under en udlægsforretning, og sikrer samtidig, at både fogedret og  

 - som hovedregel - skyldner allerede på grundlag af anmodningen har mulighed  

 for at bedømme berettigelsen af rekvirentens krav.
De foreslåede krav til  

 rekvisitionens indhold og form er således med til at betrygge skyldnerens  

 retstilling.
Skyldneren vil normalt blive bekendt med indholdet af  

 rekvisitionen, idet det er den overvejende hovedregel, at skyldneren skal  

 indkaldes eller tilsiges til forretningen med et varsel på 7 dage, jf.  

 forslagets § 598, stk. 2.
Disse regler finder også anvendelse ved brugspant.
Det må imidlertid  

 bemærkes, at behovet for at kunne gennemføre en forretning uden  

 forudgående varsel til skyldneren i særlige situationer kan være til  

 stede også i denne type af fogedforretninger.
Dette kan f.eks. være  

 tilfældet, når en rekvisitus skal hindres i på retsstridig måde at foretage  

 en forringelse af pantet i tiden op til en tvangsauktion.
Ved  

 landbrugsejendomme kan etablering af brugspant således medvirke til at hindre  

 bortsalg eller bortskaffelse af besætning, maskiner og andre løsøregentande,  

 der er omfattet af rekvirentens panteret.
Også ved andre erhvervsejendomme  

 kan man forestille sig et lignende retsstridigt salg af løsøre omfattet af  

 tinglysningslovens § 37. I sådanne situationer, vil iagttagelse af de  

 sædvanlige regler om tilsigelse og forkyndelse kunne tilskynde skyldneren til  

 at fremskynde sådannne retsstridige handlinger.
Også i de tilfælde, hvor begæringen om brugspant har sammenhæng med, at en  

 pantekreditor i en landbrugsejendom er blevet opmærksom på vanrøgt af  

 ejendommen eller dennes besætning, kan det være påkrævet at fremme  

 forretningen meget hurtigt for at hindre store værditab eller lidelser hos  

 den berørte besætning.
Heller ikke i disse tilfælde taler hensynet til  

 skyldneren i sidste ende mod at lade forretningen foretage uden sædvanlig  

 indkaldelse, idet forretningen eventuelt kan afværge endog betydelige tab,  

 også hos skyldneren.
Reglerne om tilsigelse m.v. vil som hovedregel sikre, at skyldneren er  

 underrettet om forretningens foretagelse.
Hvad enten denne skal foretages på  

 ejendommen eller på fogedkontoret, er det frivilligt for skyldneren at møde,  

 medmindre han er tilsagt ved lovlig forkyndt tilsigelse.
Udgangspunktet er  

 således, at skyldneren har ret, men ikke pligt til at være til stede.  

Skyldnerens tilstedeværelse kan dog fremtvinges i de tilfælde, hvor  

 skyldnerens medvirken er påkrævet for overhovedet at kunne gennemføre  

 forretningen.
Det er altså her som i andre civilretlige sager således, at  

 skyldneren kun tvinges til at deltage i processen, hvis hensynet til  

 modparten tilsiger det.
At forlade dette princip ville efter  

 Justitsministeriets opfattelse være et brud med et grundlæggende princip i  

 gældende ret.
Hensynet til skyldneren synes da heller ikke at nødvendiggøre  

 dette, når det drejer sig om etablering af brugspant, lige så lidt som  

 hensynet til skyldneren kræver, at denne som ufravigelig regel skal være til  

 stede, hvis andre umiddelbart fogedforretningerundtagelsevis foretages uden  

 forudgående varsel.
En sådan ordning ville endvidere indebære et forøget  

 antal politifremstillinger, idet skyldneren måtte fremstilles ved politiets  

 foranstaltning, hvis han ikke mødte under fogedforretningen.
I modsætning til, hvad der f.eks. gælder ved udsættelse af lejemål eller  

 indsættelse af en ejendomsforbeholdssælger i besiddelse af en genstand, sker  

 der endvidere ikke ved etableringen af brugspant en uoprettelig forrykkelse  

 af parternes indbyrdes stilling.
De regler, som er opstillet i  

 Retsplejerådets forslag om brugspanthavers adgang til at disponere og om  

 regnskabsaflæggelse, sikrer efter Justitsministeriets opfattelse, at  

 ejendommen så vidt muligt vil kunne tilbagegives til skyldneren i samme  

 stand, som brugspanthaveren modtog den, hvis det under et kæremål måtte vise  

 sig, at der ikke har været grundlag for at fremme forretningen, eller hvis  

 skyldneren senere indfrier brugspanthaverens fordring.
 Hertil kommer, at fogedretten med den mere udførlige begæring, som  

 forslaget forudsætter, vil have en langt bedre mulighed end efter gældende  

 ret for at vurdere, om forretningen bør udsættes for at bringe skyldneren til  

 stede, ligesom forretningens fremme eventuelt vil kunne betinges af  

 sikkerhedsstillelse.
 Der henvises vedrørende forkyndelse og rekvisiti tilstedeværelse i øvrigt  

 til pkt. 3.2.
Justitsministeriet er med Retsplejerådet enig i, at væsentlige  

 offentligretlige hensyn taler for, at brugspanthaveren skal have pligt til at  

 efterkomme offentlige påbud vedrørende ejendommen i samme omfang som  

 ejere af ejendommen.
På baggrund af den foretagne høring over betænkningen  

 har Justitsministeriet fundet, at brugspanthavere bør pålægges at underrette  

 den kommune, hvor ejendommen er beliggende, om at pantet er taget til  

 brugelighed.
Herved opnås bl.a., at kommunen får lejlighed til at gøre  

 brugspanthaveren bekendt med eventuelle kommunale påbud til ejendommens ejer.
Vedrørende spørgsmålet om brugspanteforholdets ophør ved, at en  

 sideordnet panthaver fortrænger brugspanthaveren, har Retsplejerådet  

 foreslået den hidtil gældende retstilstand præciseret.
Som mulige  

 alternativer til Retsplejerådets forslag kan nævnes den løsning, at den  

 sideordnede panthaver, der først tager ejendommen til brugelighed, ikke kan  

 fortrænges af andre sideordnede panthavere.
Denne løsning ville efter  

 Justitsministeriets opfattelse være præget af en vis tilfældighed, fordi det  

 kan være vilkårligt, hvilken panthaver, der først får gennemført en  

 overtagelse til brugeligt pant.
I sit høringsvar over Retsplejerådets betænkning har Advokatrådet  

 foreslået, at sideordnede panthavere alene skal kunne tage pantet til brug i  

 fællesskab.
Jusitsministeriet må være betænkelig ved en sådan ordning.  

 Justitsministeriet lægger herved vægt på, at et pant, der er taget til  

 brugelighed, ikke sjældent giver underskud.
Det kan således kræve en  

 betydelig likviditet hos brugspanthaveren at administrere pantet.  

 Brugspanthaveren må f.eks. - indtil beløbet kommer hjem efter tvangsauktionen  

 - lægge beløb til køb af foder, korn m.v. ud af egen lomme.
Den panthaver,  

 der ikke har den fornødne likviditet eller ikke ønsker at komme til at hæfte  

 for et eventuelt økonomisk ansvar i forbindelse med administrationen af  

 pantet, bør efter Justitsministeriets opfattelse ikke være forpligtet til at  

 indgå i et brugspanteforhold.
På den anden side bør en panthavers manglende  

 økonomiske ressourcer eller risikovilje næppe indebære, at en sideordnet  

 panthaver udelukkes fra at tage ejendommen til brugelighed.
 Da Retsplejerådet har foreslået, at brugspanthaveren - som efter gældende  

 ret - skal have ret til at betale forfaldne beløb til en panthaver med  

 sideordnet prioritet med den virkning, at den sideordnede panthaver ikke kan  

 fortrænge brugspanthaveren, jf. betænkningen s. 111 f., og da det næppe i  

 praksis vil forekomme i videre omfang, at sideordnede panthavere konkurrerer  

 om at tage pantet til brugelighed, finder Justitsministeriet herefter at  

 kunne tiltræde Retsplejerådets forslag.
 Justitsministeriet kan i øvrigt tiltræde Retsplejerådets forslag, og  

 lovforslaget er udformet i overensstemmelse hermed, jf. § 1, nr. 2 (§§  

 588-595).
5. Forslagets økonomiske og administrative konsekvenser Lovforslaget skønnes ikke at indebære økonomiske eller administrative  

 konsekvenser af væsentlig betydning for det offentlige.
 6. Hørte myndigheder m.v.
 Betænkning nr. 1170/1989 om tvangsfuldbyrdelse af andre krav end pengekrav  

 har været sendt til høring hos præsidenterne for Østre og Vestre Landsret,  

 Københavns Byret og retterne i Århus, Odense og Aalborg, Den Danske  

 Dommerforening, Foreningen af Politimestre i Danmark, Politidirektøren i  

 København, Rigspolitichefen, Foreningen af dommerfuldmægtige i Danmark,  

 Politifuldmægtigforeningen, Advokatrådet, Den Danske Bankforening, Danmarks  

 Sparekasseforening, Industrirådet, Landbrugsrådet og Realkreditrådet.
Bemærkninger til de enkelte bestemmelser i lovforslaget I bilaget til lovforslaget er de foreslåede bestemmelser sammenholdt med  

 de gældende regler.
Til § 1 Til nr. 1 I kapitel 48 foreslås de nugældende regler videreført i moderniseret form.  

 Der henvises til de almindelige bemærkninger pkt. 2.
Til § 528 Bestemmelsen erstatter de nugældende §§ 530 og 531. Der er ikke tilsigtet  

 realitetsændringer i forhold til gældende ret.
Til § 529 Bestemmelsen i forslagets § 529, stk. 1-3, svarer indholdsmæssigt  

 til reglerne i den nugældende lovs § 532, stk. 1, 1. pkt., og stk. 2, samt  

 til dels til § 529, stk. 3. Vedrørende stk. 1 forudsættes det, at  

 rekvirenten kan anmode fogedretten om på forhånd at godkende et bestemt  

 tilbud eller en bestemt beløbsramme.
Ved henvisningen i stk. 2 til § 507, stk. 4, er det præciseret, at  

 omkostningerne ved vurderingen fordeles efter samme regler, som gælder i  

 udlægssager.
Dette indebærer navnlig, at honorar til en sagkyndig og  

 eventuelt mødesalær til rekvirentens advokat som udgangspunkt betragtes som  

 kreditorforfølgningsomkostninger, som i sidste ende betales af rekvisitus.
 I stk. 4 foreslås der indført en regel, hvorefter  

 tvangsfuldbyrdelsen af handlepligter kan betinges af, at rekvirenten stiller  

 sikkerhed for det krav, rekvisitus kan erhverve mod rekvirenten i anledning  

 af tvangsfuldbyrdelsen.
Til § 530 Den foreslåede bestemmelse svarer indholdsmæssigt til den gældende § 532,  

 stk. 1, 2. pkt.
Det er ved den valgte ordlyd præciseret, at adgangen til  

 naturalopfyldelse også omfatter sådanne dokumenter, som ikke kan underskrives  

 i henhold til fuldmagt.
Til § 531 Bestemmelsen svarer med redaktionelle ændringer til den nugældende § 532,  

 stk. 1, sidste pkt.
Reglerne om trangsbeneficium forudsættes at finde  

 tilsvarende anvendelse i disse tilfælde.
Til § 532 Bestemmelsen afløser den nugældende § 535, stk. 2. Pligten til at bistå  

 rekvirenten foreslås overført fra politiet til fogedretten med adgang til at  

 rekvirere politiets bistand i medfør af retsplejelovens § 498, stk. 2. Reglen  

 får herefter karakter af en egentlig fuldbyrdelsesregel, og på den baggrund  

 findes det ikke nødvendigt at betinge fogedrettens bistand af en forudgående  

 straffedom.
Til § 533 Bestemmelsens stk. 1 og 2 afløser den nugældende § 529. Der er ikke  

 herved tilsigtet realitetsændringer.
Det er ikke fundet nødvendigt at medtage  

 bestemmelsen i den gældende § 529, stk. 4, om tilkaldelse af domfældte, idet  

 §§ 493 og 495, stk. 3, indeholder bestemmelser, som yder rekvisitus  

 tilstrækkeligt værn.
 Bestemmelsen i stk. 3 svarer til den nugældende § 533, sidste pkt.
 Til § 534  Bestemmelsen viderefører den nugældende § 534 i  

 moderniseret form.
Til § 535 Bestemmelsen afløser den nugældende § 535. Der er ikke herved tilsigtet  

 realitetsændringer.
Til § 536 Bestemmelsens stk. 1-3 foreslås bortset fra enkelte sproglige  

 rettelser i stk. 2 videreført i uændret form.
Retsplejelovens § 536, stk. 4, der præciserer, at appel af fogedrettens  

 afgørelser efter denne bestemmelse skal ske ved kære, er efter gennemførelsen  

 af de nye appelregler i fogedsager, jf. lov nr. 731 af 7. december 1988,  

 overflødig, idet klager over fogedrettens afgørelse herefter altid skal ske  

 ved kære.
Bestemmelsen foreslås derfor udeladt.
Til nr. 2 I kapitel 54 foreslås gennemført nye regler om brugeligt pant.
 Der henvises til de almindelige bemærkninger pkt. 4.
Til § 588 I stk. 1 foreslås det, at den saglige kompetence til at behandle en  

 panthavers anmodning om at tage en ejendom til brugelighed som hidtil skal  

 ligge hos fogedretten.
Det understreges, at grundlaget for forretningen er  

 panthaverens pantebrev, og at det således som hovedregel er unødvendigt med  

 forudgående dom, medmindre panthaveren undtagelsesvis ikke kan føre bevis for  

 sin ret i fogedretten.
Ved at henvise til pantebrevet som eksekutionsgrundlag  

 er det yderligere understreget, at kun kontraktspanthavere kan tage en  

 ejendom til brugelighed.
For så vidt angår de materielle betingelser for at  

 tage en ejendom til brugelighed, afløser bestemmelsen Danske Lov 5-7-8. Det  

 er præciseret, at både betalingsmisligholdelse og anden væsentlig  

 misligholdelse kan danne grundlag for rekvirentens begæring, ligesom det  

 fastholdes, at brugeligt pant kun kan anvendes ved pant i fast ejendom og  

 kun, når ejendommen afkaster indtægter.
I forslagets stk. 2 er der taget stilling til den særlige  

 situation, hvor panthaverens sikkerhed består i et ejerpantebrev eller  

 skadesløsbrev, hvoraf man hverken kan udlede gældens størrelse eller  

 forfaldstidens indtræden direkte.
Det er derfor foreslået at overføre reglen  

 i retsplejelovens § 478, stk. 1, nr. 6, således at et sådant pantebrev alene  

 kan danne grundlag for overtagelse af en ejendom til brugelighed, såfremt  

 gældens størrelse og forfaldstidens indtræden erkendes af skyldneren eller  

 klart fremgår af omstændighederne.
Til § 589 I bestemmelsens stk. 1 foreslås det, at det klart af panthaverens  

 anmodning skal fremgå, om anmodningen retter sig mod hele pantet eller kun en  

 del af dette.
Bestemmelsen er samtidig udtryk for, at gældende ret  

 opretholdes for så vidt angår genstanden for anmodningen.
Efter gældende ret er det ikke et ubetinget krav, at der foretages  

 registrering af de aktiver, som overlades til brugspanthaveren.
For at  

 betrygge pantsætterens stilling er det som supplement til den i § 594  

 indførte regnskabspligt i stk. 2 foreslået, at der skal foretages  

 registrering.
Dette bør som overvejende hovedregel ske under en udgående  

 fogedforretning.
I stk. 3 foreslås det, at brugspanthaveren skal underrette de  

 øvrige panthavere i ejendommen og den kommune, hvori ejendommen er  

 beliggende, om etableringen af brugspantet.
Herved sikres det, at de øvrige  

 panthavere kan udøve kontrol med brugspanthaverens dispositioner, ligesom det  

 sikres, at bedre prioriterede panthavere får mulighed for at hindre  

 fyldestgørelse af krav, der ikke kan forventes dækket på en efterfølgende  

 tvangsauktion.
Ved underretning til kommunen sikres det bl.a., at kommunen  

 kan gøre brugspanthaveren bekendt med eventuelle påbud vedrørende ejendommen.
I stk. 4 foreslås en særlig værnetingsregel for begæringer om  

 overtagelse til brugeligt pant, således at forretningen altid skal foretages  

 ved den faste ejendoms værneting.
Med hensyn til sagens behandling i øvrigt  

 foreslås det at overføre de i kapitel 55 foreslåede regler.
Dette indebærer  

 navnlig, at fogedretten skal efterprøve alle tvister, såfremt det kan ske på  

 grundlag af den bevisførelse, som tilstedes i fogedretten.
Det forudsættes,  

 at der som hovedregel tillades udvidet bevisførelse, idet fogedretten i  

 sager, som behandles efter kapitel 54, nærmest må siges at have karakter af  

 en specialret.
Til § 590 Ved siden af de fogedretlige regler, hvorefter fogedforretninger i visse  

 tilfælde kan betinges af sikkerhedsstillelse, er det i stk. 1  

 foreslået at give fogedretten hjemmel til at afkræve panthaveren sikkerhed  

 for det erstatningsansvar, panthaveren kan pådrage sig under sin  

 administration af den pantsatte ejendom.
I stk. 2 foreslås det, at sikkerheden frigives, medmindre der inden  

 8 uger efter, at brugspanteforholdet er bragt til ophør eller bortfaldet, og  

 regnskabsaflæggelse er sket, er fremsat krav om erstatning over for  

 fogedretten.
Kompetencen til at træffe afgørelser om erstatningsspørgsmål i  

 disse henseender foreslås således henlagt til fogedretten.
Det følger af  

 henvisningen i § 589, stk. 4, til reglerne i kapitel 55, at fogedretten kan  

 henskyde kravet til søgsmål ved de almindelige domstole, jf. nærmere § 505,  

 stk. 3, sidste pkt., hvortil der er henvist i § 598. Anlægges sagen direkte  

 ved de almindelige domstole, må sagsøgeren indlevere en genpart af stævningen  

 til fogedretten for at hindre frigivelse af sikkerheden.
Det foreslås, at  

 fogedrettens afgørelser skal træffes ved kendelse.
Bestemmelsen er bl.a. på grundlag af de indhentede høringssvar over  

 Retsplejerådets betænkning præciseret i forhold til den af Retsplejerådets  

 foreslåede ordlyd.
Der er dog ikke tilsigtet nogen realitetsændring i forhold  

 til Retsplejerådets forslag.
Til § 591 I stk. 1 foreslås, at pantsætteren bevarer retten til at bebo den  

 pantsatte ejendom, medmindre det er af afgørende betydning for driften af den  

 pantsatte ejendom, at brugspanthaveren kan råde over boligen.
Dette kan  

 f.eks. være tilfældet, hvis panthaveren skal drive en landbrugsejendom med  

 besætning og ikke ønsker at antage pantsætteren til denne opgave, idet det i  

 sådanne tilfælde må forudsættes, at brugspanthaveren kan sandsynliggøre, at  

 den nødvendige arbejdskraft kun kan tilvejebringes, hvis boligen stilles til  

 rådighed.
I bestemmelsens stk. 2 stilles der forslag om, at fogedretten kan  

 betinge pantsætterens ret til at forblive i boligen af, at der betales en  

 rimelig leje med tillæg af skønnet forbrug af varme og el.
Der vil navnlig  

 være anledning til at betinge fortsat beboelse af betaling i tilfælde, hvor  

 pantsætteren ikke skal udføre arbejdet for brugspanthaveren.
Tilsidesættes  

 betalingspligten, kan pantsætteren udsættes af boligen, og det må da afgøres  

 efter bestemmelsen i forslagets § 592, stk. 1, hvilke dispositioner  

 panthaveren herefter kan træffe vedrørende boligen.
Betalingen skal indgå i  

 regnskabet efter den foreslåede § 594.
I bestemmelsens stk. 3 er det foreslået, at pantsætteren skal have  

 ret til at udtage løsøre fra ejendommen i medfør af retsplejelovens § 509 og  

 § 515 i det tidsrum, hvor den pantsatte ejendom er taget til brugelighed.  

 Udtagelsesretten bør iagttages i forbindelse med registreringen.
Der tages  

 ikke herved stilling til, i hvilket omfang sådant løsøre medfølger under en  

 eventuel senere auktion, idet dette vil afhænge af, om det på tidspunktet for  

 auktionsrekvirentens udlæg fritages for udlæg.
Til § 592 I bestemmelsen fastlægges brugspanthaverens rettigheder og pligter, medens  

 brugspanteforholdet består.
 I stk. 1 foreslås i overensstemmelse med gældende ret, at  

 brugspanthaveren kan oppebære alle ejendommens indtægter og herudover kan  

 afhænde ejendommens tilbehør i samme omfang, som ejeren ville have kunnet  

 gøre det uden at krænke panthaverens ret efter tinglysningslovens § 37.
Det foreslås, at brugspanthaveren herudover skal kunne disponere over  

 ejendommen - f.eks. foretage udlejning - i samme omfang som ejeren med den  

 begrænsning, at dispositionen skal fremtræde som led i en regelmæssig drift.  

 Brugspanthaveren vil således f.eks. ikke være berettiget til at omlægge  

 driften af et landbrug fra animalsk produktion til kvægløst landbrug.
Såfremt  

 der er enighed herom mellem ejeren og samtlige andre i ejendommen  

 berettigede, vil brugspanthaveren dog i samme omfang som hidtil kunne  

 foretage dispositioner, som går herudover.
 Brugspanthaverens pligter i forhold til ejeren, de øvrige panthavere og  

 det offentlige er reguleret i bestemmelsens stk. 2-4.
I stk. 2 foreslås det, at brugspanthaveren har pligt til at  

 vedligeholde det pantsatte og til at holde det forsvarligt forsikret.  

 Hovedsigtet med bestemmelsen er at fastslå brugspanthaverens pligt til at  

 bevare pantets omsætningsværdi forud for tvangsauktion.
Da det ikke er  

 hensigten, at rettighedshavere, hvis krav har prioritet forud for al  

 pantegæld, skal kunne tage ejendommen til brug, bør brugspanthaveren betale  

 disse rettighedshavere, efterhånden som deres fordringer forfalder, og  

 brugspanthaveren skal derudover betale for forbruget af varme, el og  

 lignende.
 For ikke at forringe retsstillingen for lejere af hus og husrum foreslås  

 det i stk. 3, at brugspanthaveren til gengæld for at oppebære lejen  

 skal påtage sig alle udlejerens pligter efter lejelovgivningen, idet  

 udlejeren vil have et meget ringe incitament til selv at opfylde disse  

 pligter, når han ikke modtager leje og måske tillige kan forudse, at  

 ejendommen senere vil blive bortsolgt på auktion.
I stk. 4 foreslås at pålægge brugspanthaveren pligt til at  

 efterkomme det offentliges påbud vedrørende ejendommen i samme omfang som  

 ejeren.
Bestemmelsen udelukker dog ikke, at brugspanthaveren søger  

 dispensation hos de offentlige myndigheder.
Vedrørende eventuelle  

 strafsanktioner for overtrædelse af påbud bemærkes, at de subjektive  

 betingelser for straf skal være til stede i samme omfang som hos ejendommens  

 ejer.
Til § 593 Bestemmelsen regulerer i stk. 1 og 3, hvornår brugspanteforholdet  

 skal bringes til ophør eller bortfalde, og er i så henseende en videreførelse  

 af gældende ret.
For så vidt angår de tilfælde, hvor brugspanteforholdet  

 ophører, fordi en anden panthaver fremsætter begæring om at overtage  

 ejendommen, er forslaget i overensstemmelse med gældende ret, idet der dog  

 udtrykkeligt er taget stilling til konflikten mellem panthavere med  

 sideordnet prioritet.
Reglen i forslagets stk. 2 indeholder i overensstemmelse med  

 gældende ret en adgang for panthaveren til at udløse en anden panthaver, men  

 også her er der taget stilling til, hvorledes der skal forholdes i forhold  

 til en sideordnet panthaver.
Bestemmelsen skal ses i sammenhæng med stk. 1.  

 Brugspanthaveren må således fyldestgøre en sideordnet panthaver, som ønsker  

 at tage ejendommen til brugelighed, hvis brugspanteforholdet ikke skal  

 bringes til ophør.
Til § 594 I stk. 1 bestemmes det, at der skal aflægges regnskab i umiddelbar  

 forlængelse af brugspanteforholdets ophør.
Regnskabet skal aflægges over for  

 fogedretten og skal endvidere samtidig tilsendes ejeren og de øvrige  

 panthavere.
Herved tilsigtes, at alle interesserede får indsigt i resultatet  

 af brugspanthaverens administration, således at eventuelle erstatningskrav  

 kan fremsættes inden den i § 590, stk. 2, nævnte frist.
Såfremt pantsætter  

 går konkurs, eller hans dødsbo behandles som offentligt gældsfragåelsesbo,  

 foreslås det, at regnskabet aflægges over for vedkommende skifteret, og der  

 er i disse tilfælde ikke grund til tillige at aflægge regnskab over for  

 fogedretten.
Lader boet auktion afholde over ejendommen, kan boet fremlægge  

 brugspanteregnskabet i forbindelse med auktionen.
Kravet til regnskabets indhold er reguleret i stk. 2. Det fremgår,  

 at et sædvanligt kasseregnskab kan opfylde forslagets bestemmelser om  

 regnskabsaflæggelse.
Når brugspanteforholdet bortfalder ved ejendommens salg  

 på auktion, vil det ofte være vanskeligt at udarbejde et nøjagtigt regnskab  

 til selve auktionen.
For at sikre det bedst mulige auktionsgrundlag foreslås  

 det, at brugspanthaveren kun skal kunne kræve efterfølgende betaling af  

 udgifter, hvis art og omtrentlige størrelse er oplyst i forbindelse med  

 regnskabsaflæggelsen.
 Det foreslås i stk. 3, at panthaveren skal kunne beregne sig et  

 passende vederlag for sin bestyrelse af den pantsatte ejendom.
Ophører brugspanteforholdet som følge af tvangsauktion, reguleres det i  

 Justitsministeriets tvangsauktionsvilkår, hvorledes der skal forholdes med et  

 overskud eller underskud ved brugspanthaverens bestyrelse af ejendommen.
I  

 andre tilfælde reguleres retsstillingen i forslagets stk. 4, hvor det  

 foreslås, at et eventuelt overskud skal afgives til pantsætteren eller hans  

 bo.
Såfremt pantebrevet er forbundet med personligt gældsansvar, kan et  

 eventuelt underskud ifølge pantebrevet gøres gældende over for pantsætteren  

 personligt.
I stk. 5 foreslås det at henlægge afgørelser af tvistigheder  

 vedrørende regnskabet til fogedretten.
Sammenholdt med forslagets § 590, stk.  

 2, indebærer dette, at fogedretten får kompetence til at træffe afgørelser i  

 tvistigheder, som udspringer af brugspanteforholdet.
Til § 595 Det foreslås at lade fogedrettens afgørelser være genstand for kære efter  

 de almindelige regler om appel af afgørelser truffet af fogedretten.
Det  

 forudsættes herved, at der i noget videre omfang, end det normalt er  

 tilfældet i udlægssager, vil blive adgang til mundtlig forhandling, såfremt  

 det begæres af en part.
 I kapitel 55 foreslås gennemført nye regler om umiddelbare  

 fogedforretninger.
 Der henvises i det hele til de almindelige bemærkninger, punkt 3.
Til § 596 Bestemmelsen fastlægger fogedrettens saglige kompetence.
Det er efter  

 forslaget afgørende for, om en sag kan behandles som umiddelbar  

 fogedforretning, om rekvirenten inden for de rammer, som er fastlagt i  

 forslagets § 597, kan føre bevis for sin ret.
Dette indebærer, at fogedretten  

 i almindelighed ikke kan afvise at fremme en anmodning, fordi forretningens  

 fremme forudsætter stillingtagen til tvivlsomme retsspørgsmål eller et  

 kompliceret faktum, men det må fremhæves, at bevisbyrden for, at kravet  

 består, fortsat påhviler rekvirenten.
Ved afgrænsningen af fogedrettens saglige kompetence er der endvidere lagt  

 afgørende vægt på, at fogedretten i alle tilfælde, hvor der skal træffes  

 afgørelse i en tvist, eller hvor forretningen har et kompliceret faktum eller  

 forudsætter vejledning om materielretlige problemer, forudsættes beklædt af  

 en jurist.
Det er endvidere forudsat, at den bestående adgang til at tillægge  

 appel suspensiv virkning normalt vil blive udnyttet i tilfælde, hvor skader  

 ved at gennemføre et krav, som senere viser sig uberettiget, ikke lader sig  

 genoprette.
Efter forslaget vil det fortsat kun være krav, hvor  

 naturalopfyldelse ville kunne gennemtvinges efter forudgående dom, der kan  

 gennemføres under en umidelbar fogedforretning.
 Der henvises i det hele til de almindelige bemærkninger, punkt 3.1.
Til § 597 Reglen er ny.
Der er ved udformningen af reglen bl.a. taget hensyn til, at  

 den foreslåede bestemmelse i § 596 indebærer en vidtgående saglig kompetence  

 for fogedretten, hvis væsentligste begrænsning netop ligger i adgangen til at  

 føre bevis.
I de tilfælde, hvor rekvirenten alene kan sandsynliggøre sin ret, men hvor  

 det af hensyn til rekvirentens fyldestgørelse findes betænkeligt at udsætte  

 forretningen, foreslås det i stk. 1, at der åbnes mulighed for at  

 fremme forretningen mod sikkerhedsstillelse.
Forretningen kan efter  

 omstændighederne fremmes mod sikkerhedsstillelse, uanset, at rekvisitus ikke  

 er til stede, jf. herved de almindelige bemærkninger pkt. 3.2.1. Sikkerheden  

 bør fastsættes rigeligt og således, at der er fuld dækning for rekvisiti  

 eventuelle erstatningskrav, såfremt det viser sig, at rekvirentens krav ikke  

 består.
Sikkerheden kan efter forslaget frigives, når fogedrettens afgørelse  

 bliver retskraftig.
Det forslås at begrænse adgangen til at føre bevis, således at der kun kan  

 føres bevis i form af fremlæggelse af dokumenter og afgivelse af  

 partsforklaring.
Med partsforklaring sidestilles i denne sammenhæng  

 forklaring af personer, der repræsenterer en part, som er en juridisk person.
På de områder, hvor fogedretten har karakter af en specialret - navnlig i  

 kreditkøbssager med ejendomsforbehold - kan der være behov for at kunne føre  

 bevis i videre omfang, og der er derfor i bestemmelsen i stk. 2  

 foreslået en mulighed herfor.
Reglen i stk. 2 har karakter af en  

 undtagelsesbestemmelse, og den bør anvendes med tilbageholdenhed i tilfælde,  

 hvor kravet under et almindeligt civilt søgsmål skal eller kan kræves  

 behandlet i et andet forum end byretten.
Der bør således ikke foretages  

 udvidet bevisførelse i sager, som i 2. instans f.eks. skal behandles ved  

 boligret.
Det kan i enkelte tilfælde forekomme rimeligt at henskyde afgørelsen af  

 parternes tvist til domsretten.
De grunde, som kan begrunde afvisning, er  

 efter stk. 3 de samme, som efter § 226, stk. 1, nr. 1-5, kan begrunde  

 henvisning fra byret til landsret.
Konsekvensen af en afvisning er herefter,  

 at rekvirenten skal anlægge sag i overensstemmelse med de almindelige regler  

 om retternes saglige kompetence.
Om muligheden for undtagelsesvis at henskyde  

 afgørelsen til domsretten i andre tilfælde, hvor fogedretten finder det  

 betænkeligt at fremme sagen, henvises til de almindelige bemærkninger, pkt.  

 3.1.2.
 Reglen i forslagets stk. 4 er i overensstemmelse med den nugældende  

 regel i retsplejelovens § 501, stk. 5. Fogedrettens afgørelse om afvisning  

 kan indbringes for landsretten ved kære, jf. § 599.
Til § 598 De i stk. 1 indeholdte værnetingsregler har til hensigt at sikre,  

 at rekvisitus så vidt muligt kan være til stede under forretningen.
Da  

 reglerne i §§ 235-240 kun omfatter processuelle indlændinge, har det været  

 nødvendigt at indsætte en bestemmelse om subsidiær anvendelse af de  

 almindelige fogedretlige værnetingsregler i de tilfælde, hvor anvendelsen af  

 §§ 235-240 vil føre til, at fogedretten savnede stedlig kompetence.
Har  

 rekvisitus ikke hjemting her i landet finder § 487 tilsvarende anvendelse med  

 de undtagelser, der følger af § 247, idet umiddelbare fogedforretninger må  

 antages at være omfattet af EF-domskonventionen.
I bestemmelsens stk. 2 er det ved henvisning til § 248 fastslået,  

 at fogedretten af egen drift skal påse sin stedlige kompetence, og at  

 fogedretten kan henvise sagen til rette fogedret.
Det følger endvidere af  

 henvisningen til § 248, at fogedretten altid anses for stedlig kompetent,  

 hvis rekvisitus møder eller træffes uden at fremsætte indsigelser mod  

 fogedrettens kompetence.
Af henvisningen til § 348 følger, at en begæring om en umiddelbar  

 fogedforretning skal være skriftlig, hvilket er en fravigelse af de  

 almindelige fogedretlige regler, jf. retsplejelovens § 488, stk. 1, 2. pkt.  

 Endvidere følger det af denne henvisning, at en begæring om foretagelse af en  

 umiddelbar fogedforretning i sit indhold skal svare til stævningen i en civil  

 1. instans sag.
Afgørelsen af, om en begæring er egnet til at danne grundlag  

 for sagens videre behandling, træffes efter samme regler, som gælder i civile  

 sager.
 Henvisningen til retsplejelovens § 349 giver fogedretten samme mulighed  

 for at afvise en begæring om en umiddelbar fogedforretning, som domsretten  

 har i civile sager, ligesom der foreslås åbnet mulighed for, at fogedretten  

 kan indrømme rekvirenten en frist til at afhjælpe indholdsmangler.
 Ved de foretagne henvisninger til bestemmelser i retsplejelovens kapitel  

 46 er det i forhold til gældende ret præciseret, hvilke af de for  

 udlægsforretninger gældende regler der kan finde anvendelse under umiddelbare  

 fogedforretninger.
Henvisningen til retsplejelovens § 493, stk. 1 og stk. 2, og § 494 skal  

 sammenholdes med reglen i 2. pkt., som angiver, hvorledes underretning af  

 rekvisitus som hovedregel skal foretages.
Denne regel har til formål at  

 sikre, at rekvisitus med et rimeligt varsel bliver gjort bekendt med  

 grundlaget for rekvirentens begæring, således at rekvisitus får passende  

 mulighed for at forberede sine eventuelle indsigelser.
I de tilfælde, hvor  

 der er et særligt behov for hurtigt at gennemføre rekvirentens krav, følger  

 det af henvisningen til § 494, stk. 1, at det i 2. pkt. fastsatte varsel kan  

 nedsættes, eventuelt til aftens varsel.
Det følger endvidere af henvisningen  

 til retsplejelovens § 493, stk. 2, at fogedretten kan undlade forudgående  

 underretning af rekvisitus, hvis det findes ubetænkeligt, eller hvis  

 muligheden for at gennemføre forretningen ellers vil blive væsentligt  

 forringet.
Reglen i § 493, stk. 2, forudsættes som hidtil anvendt med  

 tilbageholdenhed.
 Henvisningen til § 503 indebærer, at der efter forslaget skal tilkendes  

 omkostninger til rekvirenten efter samme retningslinier, som gælder i  

 udlægssager.
 Der henvises til de almindelige bemærkninger, pkt. 3.2.
Til § 599 Der henvises til bemærkningerne til § 595.
Til § 600 Forslaget svarer til de nugældende regler i § 610. Der er ikke herved  

 tilsigtet realitetsændringer.
Til nr. 3-4 Efter den gældende affattelse af retsplejelovens § 686, stk. 2, nr. 3,  

 medvirker domsmænd ikke i de sager om overtrædelse af vilkår for betingede  

 domme, der er nævnt i straffelovens § 60, stk. 1, nr. 3. På tilsvarende måde  

 anføres det i den gældende affattelse af retsplejelovens § 689, stk. 3, nr.  

 2, at domsmænd ikke medvirker i disse sager.
Ved lov nr. 6 af 3. januar 1992 om samfundstjeneste m.v. blev der i de  

 dagældende bestemmelser i retsplejeloven om domsmænds medvirken i sager  

 vedrørende overtrædelse af vilkår i betingede domme indsat en henvisning til  

 den nye regel i straffelovens § 66, stk. 4, om samfundstjeneste.
Denne  

 henvisning blev imidlertid ikke medtaget i lovforslaget om  

 anklagemyndighedens struktur, uden at der herved var tilsigtet nogen ændring  

 i retstilstanden.
Ved forslaget præciseres det, at der i sager om  

 overtrædelse af vilkår om samfundstjeneste - som i andre sager om  

 overtrædelse af vilkår fastsat i betingede domme - som forudsat ikke skal  

 medvirke domsmænd.
Til nr. 5-7 Ved ikrafttræden af lovforslaget om anklagemyndighedens struktur ophørte  

 den hidtidige sondring mellem politisager og statsadvokatsager.
Denne  

 sondring var allerede opgivet i langt de fleste af retsplejelovens  

 bestemmelser om efterforskningsskridt.
 Bestemmelserne i retsplejelovens kapitel 73 om ransagning knytter sig  

 imidlertid fortsat til sondringen mellem statsadvokatsager og politisager,  

 jf. retsplejelovens § 794, nr. 1, § 795, nr. 1 og § 797, stk. 2, nr. 2. Det  

 var tanken umiddelbart efter vedtagelsen af lovforslaget om  

 anklagemyndighedens struktur at revidere bestemmelserne om ransagning i  

 overensstemmelse med det, der var forudsat i betænkningen om  

 anklagemyndighedens struktur (Betænkning nr. 1194/1990, side 92) og  

 lovforslagets bemærkninger herom, jf. lovforslagets pkt. 5.3.
Justitsministeriet arbejder med et lovforslag vedrørende ransagning og  

 beslaglæggelse på grundlag af Strafferetsplejeudvalgets betænkninger nr.  

 1159/1989 og 1223/1991. Det har imidlertid ikke vist sig muligt at fremsætte  

 lovforslaget inden for den forudsatte tidsramme, ikke mindst som følge af, at  

 en række af de hørte myndigheder har fremsat synspunkter til de af  

 Strafferetsplejeudvalgets foreslåede regler om ransagning og beslaglæggelse,  

 der tiltrænder afklaring.
Justitsministeriet agter endvidere at udsende  

 lovforslaget om ransagning og beslaglæggelse til høring inden fremsættelsen.  

 De foreliggende forslag tilsigter på denne baggrund at etablere en  

 retstilstand - i perioden indtil der kan ske en revision af retsplejelovens  

 bestemmelser om ransagning - der muliggør, at ransagning kan finde sted som  

 hidtil og uden, at de retsanvendende myndigheder ved anvendelsen af disse  

 regler tvinges til at sammenholde bestemmelserne om ransagning med den indtil  

 1. oktober 1992 gældende affattelse af retsplejeloven.
Det foreslås således i § 794, nr. 1, og § 795, nr. 1, at erstatte  

 formuleringen »en forbrydelse, som det ifølge lovens almindelige regel  

 tilkommer statsadvokaten at forfølge« med »en forbrydelse, som  

 efter loven kan medføre frihedsstraf«.
Der er således tale om et  

 strafferammekriterium, der svarer til, at påtalekompetencens fordeling  

 tidligere i princippet - men med en række undtagelser - afhang af  

 forbrydelsens strafferamme.
Som følge af ophævelsen af den hidtidige sondring  

 mellem politisager og statsadvokatsager er der i øvrigt i medfør af  

 lovforslaget om anklagemyndighedens struktur foretaget ændringer i en del af  

 retsplejelovens regler om procesmåden.
I overensstemmelse med  

 Strafferetsplejeudvalgets forslag er sondringen mellem politisager og  

 statsadvokatsager på nogle områder erstattet af en sondring mellem  

 bøde/hæftestraf og fængselsstraf, mens der på andre områder sondres mellem  

 bødestraf og frihedsstraf.
Frihedsstrafkriteriet, som nu foreslås indsat i  

 ransagningsreglerne, svarer således til det kriterium, som på baggrund af  

 Strafferetsplejeudvalgets forslag er anvendt i reglerne om domsmænds  

 medvirken.
Domsmænd medvirker således, jf. retsplejelovens § 686, stk. 2, som  

 udgangspunkt i sager, hvor der bliver tale om højere straf end bøde.
Det  

 foreslåede kriterium svarer endvidere til de bestemmelser om betingelserne  

 for ransagning hos sigtede og tredjemand, som Strafferetsplejeudvalget har  

 foreslået i betænkning nr. 1159/1989 om ransagning.
 I § 797, stk. 2, nr. 2, om politiets adgang til at foretage ransagning  

 uden forudgående retskendelse foreslås det - noget mere restriktive -  

 kriterium, at strafferammen skal være fængsel.
I mange særlove sondres der fortsat mellem statsadvokatsager og  

 politisager.
I overensstemmelse med bemærkningerne til lovforslaget om  

 anklagemyndighedens struktur, jf. bemærkninger til lovforslagets § 719,  

 forudsættes det, at disse særlige bestemmelser om påtale i særlovgivningen  

 ophæves i forbindelse med den løbende revision af denne lovgivning.
Som nævnt vil Justitsministeriet snarest udarbejde lovforslag om revision  

 af retsplejelovens regler om ransagning og beslaglæggelse på grundlag af  

 Strafferetsplejeudvalgets betænkninger herom.
De foreslåede ændringer af  

 reglerne om ransagning er således ikke udtryk for, at der hermed er gjort op  

 med behovet for ændringer i disse regler, men er alene en midlertidig  

 foranstaltning som følge af, at den planlagte revision af retsplejelovens  

 bestemmelser om ransagning ikke som forudsat har kunnet fremsættes  

 umiddelbart efter vedtagelsen af de nye regler om anklagemyndighedens  

 struktur.
Til § 2 Efter de indtil den 1. oktober 1992 gældende bestemmelser om  

 forsvarerbeskikkelse i sager om overtrædelse af færdselslovens § 53 om  

 spiritus- og promillekørsel var forsvarerbeskikkelse obligatorisk i sager,  

 der skulle behandles under medvirken af domsmænd, jf. retsplejelovens § 731,  

 stk. 1, litra d), i sager, i hvilke der blev spørgsmål om fængselsstraf, jf.  

 § 731, stk. 1, litra e), og i ankesager, jf. § 731, stk. 1, litra f).  

 Samtidig fulgte det af de dagældende bestemmelser i retsplejelovens § 688,  

 stk. 2, nr. 2, og § 692, stk. 2, nr. 2, at domsmænd som udgangspunkt ikke  

 skulle medvirke i sager om overtrædelse af færdselslovens § 53 om spiritus-  

 og promillekørsel - heller ikke i sager, som kunne medføre ubetinget  

 frakendelse af førerretten.
Ubetinget frakendelse af førerretten i spiritus- og promillesager  

 forekommer i praksis langt oftere i kombination med hæftestraf end med  

 fængselsstraf.
Som følge heraf og som følge af det ovenfor anførte om  

 domsmænds medvirken, var retstilstanden før 1. oktober 1992 således den, at  

 der i sager om overtrædelse af færdselslovens § 53, hvori der opstod  

 spørgsmål om ubetinget frakendelse af førerretten, normalt ikke blev tale om  

obligatorisk forsvarerbeskikkelse.
Derimod fulgte det af den  

 dagældende bestemmelse i færdselslovens § 119, stk. 3, 4. pkt., at den  

 tiltalte havde ret til at begære offentlig forsvarer beskikket i  

 sager, som angik overtrædelse af færdselslovens § 53, hvori der ikke  

 medvirkede domsmænd.
 Der var ved lovændringen ikke tilsigtet nogen ændring i forhold til den  

 gældende retstilstand.
Den nye affattelse af bestemmelsen i færdselslovens § 119, stk. 4, nr. 2,  

 indebærer imidlertid, at den tiltaltes ret til at begære offentlig forsvarer  

 beskikket i sager om overtrædelse af færdselslovens § 53, som behandles uden  

 medvirken af domsmænd, er begrænset til sager, hvor der enten bliver  

 spørgsmål om betinget frakendelse af førerretten eller ikke bliver  

 spørgsmål om højere straf end bøde.
Dette betyder, at der i tilfælde, hvor  

 der er spørgsmål om hæftestraf og ubetinget førerretsfrakendelse, ikke i  

 loven er udtrykkelig hjemmel for den tiltalte til at begære forsvarer  

 beskikket.
 Efter bestemmelsen i retsplejelovens § 732 kan retten, såvel før som efter  

 at tiltale er rejst, beskikke en offentlig forsvarer for den sigtede, når  

 retten efter sagens beskaffenhed, sigtedes person eller omstændighederne i  

 øvrigt anser det for ønskeligt, og sigtede ikke selv har skaffet sig bistand  

 af en forsvarer.
For at afhjælpe den nævnte utilsigtede virkning af gennemførelsen af loven  

 om anklagemyndighedens struktur for færdselslovens bestemmelser om  

 forsvarerbeskikkelse foreslås det, at færdselslovens § 119, stk. 4, nr. 2,  

 formuleres således, at retten til at begære offentlig forsvarer beskikket  

 gælder i alle sager, der angår overtrædelse af § 53, og hvor der ikke  

 medvirker domsmænd.
Dette indebærer, at retten til at begære offentlig  

 forsvarer beskikket gælder såvel i hæftesager, hvor der nedlægges påstand om  

 ubetinget førerretsfrakendelse, som i sager, hvor der alene bliver tale om  

 bødestraf eller betinget førerretsfrakendelse.
Denne formulering indebærer  

 endvidere en forenkling af bestemmelsen, idet tiltaltes adgang til  

 forsvarerbistand - uanset strafpåstanden - alene beror på spørgsmålet om,  

 hvorvidt domsmænd medvirker ved sagens behandling eller ej.
Dette spørgsmål  

 er reguleret i den umiddelbart forudgående bestemmelse i færdselslovens §  

 119, stk. 3.
Til § 3 Det foreslås, at loven træder i kraft den 1. juli 1993. Indbringes en sag  

 for fogedretten inden dette tidspunkt, skal sagen i medfør af stk 3  

 behandles efter de hidtil gældende regler.
Det påhviler dog efter stk.  

 4 fra lovens ikrafttræden fogedretten at yde bistemmelsen i stk. 3 -  

 finder anvendelse fra lovens ikrafttræden.
 Retsplejerådet har foreslået, at Danske Lov 5. bog, 7. kapitel, artiklerne  

 6, 8-10 og 14 ophæves i forbindelse med gennemførelse af nye regler om  

 brugeligt pant, jf. herved betænkningen s. 82 og 103.
 Det er i den juridiske litteratur antaget, at udløsningsretten efter  

 bestemmelsen i Danske Lov 5-7-14 ikke alene gælder i tilfælde, hvor en  

 panthaver i fast ejendom ønsker at tage ejendommen til brugelighed, men også  

 f.eks. når en panthaver ønsker ejendommen solgt på tvangsauktion.  

 Bestemmelsen antages endvidere at finde analog anvendelse på pant i løsøre.
 På denne baggrund finder Justitsministeriet det ikke hensigtsmæssigt at  

 foreslå bestemmelsen i Danske Lovs 5-7-14 ophævet, hvorimod det i stk.  

 2 foreslås, at Danske Lovs 5-7-6 samt 8 til 10 ophæves.
 Endeligt foreslås det i stk. 5, at lovens § 1, nr. 3-7, og § 2 skal  

 træde i kraft dagen efter bekendtgørelsen i Lovtidende.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget Ad § 1 (Retsplejeloven) 1. Kapitel 48 affattes således:
»Kapitel 48 Særregler om tvangsfuldbyrdelse af andre krav end pengekrav § 528. Skal den forpligtede (rekvisitus) fraflytte en fast ejendom  

 eller give den berettigede (rekvirenten) en rådighed over denne, eller skal  

 rekvisitus udlevere rørligt gods til rekvirenten, gennemtvinger fogedretten  

 så vidt muligt umiddelbart, at pligten opfyldes.
 § 530. Skal domfældte fravige besiddelsen af en fast ejendom eller  

 tilstede domhaveren en vis rådighed over den, har fogedretten, så vidt  

 gørligt, umiddelbart at fremtvinge dommens efterlevelse ved domfældtes  

 udsættelse eller på anden lignende måde.
§ 531. Lyder dommen på, at domfældte skal udlevere en rørlig ting,  

 har fogedretten ligeledes umiddelbart at sætte dommen i værk ved at fratage  

 domfældte tingen, om fornødent med magt.
Forefindes tingen ikke under  

 forretningen, kan domhaveren fordre sin interesse ansat penge på den i § 529  

 omtalte måde og beløbet inddrevet.
§ 529. Skal rekvisitus udføre et arbejde eller foretage en  

 handling, kan fogedretten tillade, at rekvirenten lader dette udføre af  

 andre, og der kan herefter foretages udlæg for det beløb, udførelsen har  

 kostet.
Beløbet skal godkendes af fogedretten.
Stk. 2. Skal rekvisitus foretage en handling mod at få udgifterne  

 herved dækket af rekvirenten, fastsætter fogedretten efter anmodning beløbets  

 størrelse.
Fogedretten kan lade et vidne overvære forretningen og bistå  

 fogedretten med fastsættelsen.
Hvis det findes påkrævet, kan fogedretten  

 udmelde en eller flere sagkyndige. § 507, stk. 4, finder tilsvarende  

 anvendelse.
 Stk. 3. Stk. 2 finder tilsvarende anvendelse, hvis rekvirenten har  

 ret til at foretage en handling mod at erstatte den herved forvoldte skade.
 Stk. 4. Fogedretten kan betinge fuldbyrdelsen efter stk. 2 og 3 af  

 forudgående sikkerhedsstillelse.
 § 530. Skal rekvisitus udstede eller underskrive et dokument, kan  

 fogedretten gøre dette med samme virkning, som var det udstedt eller  

 underskrevet af rekvisitus selv.
 § 531. Skal rekvisitus stille en sikkerhed, kan fogedretten udtage  

 så mange af dennes aktiver som nødvendigt for at sikre rekvirentens ret, og i  

 disse har rekvirenten herefter samme sikkerhed som i udlagte aktiver.
§ 532. Skal domfældte ifølge dommen udføre et arbejde eller træffe  

 andre lignende foranstaltninger, kan fogedretten efter domhaverens påstand  

 tillade denne at lade sådant foretage ved andre, således at udlæg derefter  

 kan gøres overensstemmende med reglerne i kapitel 47 for det efter en af  

 fogedretten godkendt retning hertil medgåede beløb, dersom dette efter  

 omstændighederne findes at være den letteste og hurtigste måde, hvorpå  

 domhaveren kan komme til sin ret.
Er domfældte tilpligtet at udstede eller  

 underskrive et dokument, kan fogedretten udfærdige dette med samme virkning,  

 som om fogedretten af domfældte var blevet befuldmægtiget hertil.
Er  

 domfældte tilpligtet at stille en sikkerhed, kan fogedretten udtage så meget  

 af hans gods, som hertil er fornødent, og over dette haves da samme  

 sikkerhedsret som over udlagt godt.
 Stk. 2. Er domhaveren kendt berettiget til at udføre en handling  

 mod at erstatte den herved bevirkede skade, eller domfældte kendt pligtig at  

 foretage noget imod at få udgifterne derved erstattet af domhaveren, er  

 fogedretten pligtig til på vedkommendes forlangende, om fornødent med  

 sagkyndiges bistand, at afgøre spørgsmål om udførelsen af dommen såvel som at  

 bestemme størrelsen af den erstatning, der skal udredes i forbindelse med  

 dommens fuldbyrdelse.
 § 532. Skal rekvisitus undlade noget, skal fogedretten så vidt  

 muligt hindre rekvisitus i at foretage overtrædelseshandlinger og  

 tilintetgøre, hvad der er foretaget i strid med rekvirentens ret.
 § 535. . . .
 Stk. 2. Når straffedom er afsagt over domfældte, har poliltiet på  

 domhaverens begæring at yde bistand til hans rets gennemførelse ved at opsøge  

 og fratage domfældte de ham frakendte ting, hindre ham i at foretage  

 overtrædelseshandlinger, tilintetgøre, hvad der er foretaget i strid med  

 domhaverens ret, og deslige.
 Stk. 3. . . .
§ 533. Kan tvangsfuldbyrdelse ikke ske efter §§ 528-532, eller  

 ønsker rekvirenten ikke at benytte denne fremgangsmåde, anslår fogedretten  

 rekvirentens interesse i dommens eller forligets opfyldelse i penge, som  

 herefter inddrives ved udlæg.
Ved fastsættelsen af beløbet skal fogedretten  

 sikre, at rekvirenten ikke påføres tab. § 529, stk. 2, 2.-4. pkt., finder  

 tilsvarende anvendelse.
 Stk. 2. Bestemmelsen i stk. 1 kan ikke anvendes, såfremt der er  

 indtrådt umulighed eller anden lignende omstændighed, som fritager rekvisitus  

 for at fyldestgøre rekvirentens krav, uden at dette medfører erstatningspligt  

 for ham.
 Stk. 3. Anlægger rekvirenten straffesag efter § 535, kan  

 rekvirentens pengekrav fastsættes under denne sag.
 § 529. Er der pålagt domfældte en anden ydelse end penge, sker  

 dommens eksekution, med de i §§ 530-532 nævnte undtagelser, derved, at  

 domhaverens interesse i dommens efterkommelse anslås i penge, og at  

 vederlagsbeløbet inddrives efter de i kap. 47 opstillede regler, for så vidt  

 ikke en efter dommens afsigelse indtrådt umulighed eller andre lignende  

 omstændigheder efter den borgerlige rets grundsætninger har befriet domfældte  

 uden tillige at medføre erstatningspligt for ham.
Stk. 2. Hvis der ikke i selve dommen er fastsat et pengevederlag,  

 som træder i stedet for den ydelse, hvorpå dommen principalt går ud, kan  

 domhaveren under fogedforretningen få fastsat det pengebeløb, hvortil hans  

 interesse må anslås.
Kan ydelsen i og for sig ikke anslås til penge, kan  

 fogedretten i stedet derfor sætte en godtgørelse i penge.
 Stk. 3. I reglen har fogedretten med vidnets bistand at foretage  

 ansættelsen (§ 491, stk. 4); hvis disse ikke er tilstrækkelig sagkyndige, kan  

 fogedretten udmelde andre, som yder den fornødne bistand.
 Stk. 4. Fogedretten har, så vidt muligt, at tilkalde domfældte,  

 for at han kan afgive sine oplysninger og erklæringer, forinden  

 vederlagssummen bestemmes.
Stk. 5. Derefter fastsætter fogedretten pengevederlaget ifølge sit  

 skøn over omstændighederne og uden at være bunden ved vidnernes eller de i  

 deres sted trædende personers anskuelse.
Fogedretten har herved fornemlig at  

 drage omsorg for, at domhaveren får fuldstændig erstatning, og i  

 tvivlstilfælde har han hellere at fastsætte denne rigeligt end at udsætte  

 domhaveren for at lide noget tab ved, at dommen ikke efterkommes.
 Stk. 6. Anlægger domhaveren i anledning af, at dommen ikke  

 efterkommes, straffesag ifølge § 535, kan det ham tilkommende pengevederlag  

 fastsættes under denne sag i stedet for under fogedforretningen.
 § 533. Lyder dommen på, at domfældte skal undlade noget, kan  

 domhaveren, når dommen overtrædes, dersom det ikke i dommen selv er bestemt,  

 hvilket ansvar der skal være forbundet hermed, under en fogedforretning på  

 den i § 529 bestemte måde få sin interesse anslået i penge og beløbet  

 inddrevet efter kap. 47. For så vidt domhaveren i anledning af dommens  

 overtrædelse anlægger sag i henhold til § 535 kan erstatningen fastsættes  

 under denne i stedet for under fogedforretningen.
 § 534. Skal rekvisitus foretage flere handlinger, eller kan dommen  

 eller forliget overtrædes ved flere handlinger, finder reglerne i §§ 528-533  

 anvendelse, hver gang dommen eller forliget tilsidesættes.
 § 534. Lyder dommen på, at domfældte skal erlægge en række  

 ydelser, eller kan dommen overtrædes ved en række handlinger, kan domhaveren,  

 hver gang dommen tilsidesættes, gå frem efter §§ 529-533.
§ 535. Den, der forsætligt overtræde en dom, hvorved det er pålagt  

 vedkommende at foretage eller undlade noget, kan under en af rekvirenten  

 anlagt sag idømmes straf af bøde eller hæfte.
Tilsidesættelse af  

 undladelsespligter kan straffes hver gang, der foreligger en særskilt  

 tilsidesættelse af dommen.
Stk. 2. Sag efter stk. 1 kan ikke anlægges, hvis rekvirenten har  

 opnået sin ret eller sikkerhed for den.
I så fald skal en allerede anlagt sag  

 hæves, og fuldbyrdelsen af en idømt straf undlades eller standses.
Reglerne i  

 §§ 528-534 finder anvendelse, selv om straffesag er anlagt, eller rekvisitus  

 er idømt eller har udstået straf.
 Stk. 3. Reglerne i stk. 1 og 2 finder ikke anvendelse ved  

 undladelse af at efterkomme bestemmelser om forældremyndighed eller  

 samværsret.
§ 535. Den, der modvillig undlader at efterkomme en dom, hvorved  

 det er ham pålagt at foretaget noget, såvel som den, der forsætlig overtræder  

 en dom, hvorved det er ham pålagt at undlade noget, kan, hvad enten  

 domhaveren går frem efter §§ 529-533 eller ikke, under en af denne anlagt sag  

 dømmes til straf af bøder eller hæfte, hver gang en særskilt tilsidesættelse  

 af dommen foreligger.
Sådan sag kan dog ikke anlægges, når domhaveren i  

 mindelighed eller ved anvendelse af ovennævnte fremgangsmåde har opnået sin  

 ret eller sikkerhed for den, ligesom i så fald en allerede anlagt sag bliver  

 at hæve og fuldbyrdelsen af en idømt straf undlades eller standses.
At  

 domfældte har udstået straf efter en i medfør af nærværende paragraf  

 erhvervet dom, udelukker ikke domhaveren fra at anvende den i §§ 529-533  

 ommeldte fremgangsmåde.
 Stk. 2. Når straffedom er afsagt over domfældte, har politiet på  

 domhaverens begæring at yde bistand til hans rets gennemførelse ved at opsøge  

 og fratage domfældte de ham frakendte ting, hindre ham i at foretage  

 overtrædelseshandlinger, tilintetgøre, hvad der er foretaget i strid med  

 domhaverens ret, og deslige.
 Stk. 3. Reglerne i stk. 1 og 2 finder ikke anvendelse ved  

 undladelse af at efterkomme bestemmelser om forældremyndighed eller udøvelse  

 af samværsret.
§ 536. Bestemmelser om forældremyndighed og udøvelse af samværsret  

 kan fuldbyrdes ved anvendelse af tvangsbøder eller ved umiddelbar  

 magtanvendelse.
Fogedretten er ikke ved valget af fuldbyrdelsesmåden bundet  

 af rekvirentens anmodning.
Fuldbyrdelse kan ikke ske, hvis barnets sjælelige  

 eller legemlige sundhed derved udsættes for alvorlig fare.
I tvivlstilfælde  

 kan fogedretten udsætte fuldbyrdelsen på indhentelse af en sagkyndig  

 erklæring.
 Stk. 2. Fogedretten kan tilkalde en uvildig person, eventuelt en  

 repræsentant for kommunen, til at varetage barnets tarv under sagen.  

 Fogedretten kan efter omstændighederne give en kortere udsættelse af  

 tidspunktet for barnets udlevering eller samværsrettens udøvelse.
Stk. 3. Skal tvangsbøder anvendes, fastsætter fogedretten daglige  

 eller ugentlige bøder, der løber, indtil barnet udleveres.
Ved fuldbyrdelse  

 af bestemmelser om udøvelse af samværsret kan dog fastsættes en enkelt bøde,  

 der forfalder, når en bestemmelse om udøvelse af samværsret på et nærmere  

 angivet tidspunkt ikke efterkommes.
§ 536. Bestemmelser om forældremyndighed og udøvelse af samværsret  

 kan fuldbyrdes ved anvendelse af tvangsbøder eller ved umiddelbar  

 magtanvendelse.
Fogedretten er ikke ved valget af fuldbyrdelsesmåden bundet  

 af rekvirentens anmodning.
Fuldbyrdelse kan ikke ske, dersom barnets  

 sjælelige eller legemlige sundhed derved udsættes for alvorlig fare.
I  

 tvivlstilfælde kan fogedretten udsætte fuldbyrdelsen på indhentelse af en  

 sagkyndig erklæring.
Stk. 2. Fogedretten kan tilkalde en uvildig person, eventuelt en  

 repræsentant for det sociale udvalg, til at varetage barnets tarv under  

 sagen.
Han kan efter omstændighederne give en kortere udsættelse af  

 tidspunktet for barnets udlevering eller samværsrettens udøvelse.
Stk. 3. Skal tvangsbøder anvendes, fastsætter fogedretten daglige  

 eller ugentlige bøder, der løber, indtil barnet udleveres.
Ved fuldbyrdelse  

 af bestemmelser om udøvelse af samværsret kan dog fastsættes en enkelt bøde,  

 der forfalder, når en bestemmelse om udøvelse af samværsret på et nærmere  

 angivet tidspunkt ikke efterkommes.
 2. Kapitel 54 og 55 affattes således:
»Kapitel 54 Brugeligt pant § 588. Misligholdes betalingsforpligtelsen i henhold til et  

 pantebrev i fast ejendom, eller indtræder der anden væsentlig misligholdelse  

 i henhold til et sådant pantebrev, kan panthaveren ved fogedrettens  

 foranstaltning overtage brugen af ejendommen med henblik på at få dækning for  

 sit krav gennem indtægterne ved ejendommens drift.
 Stk. 2. Støtter panthaveren ret på et ejerpantebrev eller et  

 skadesløsbrev, finder § 478, stk. 1, nr. 6, tilsvarende anvendelse.
 § 589. Det skal af panthaverens anmodning fremgå, om hele  

 ejendommen og eventuelt tillige det i tinglysningslovens § 37 omhandlede  

 tilbehør omfattes af anmodningen.
 Stk. 2. Tages panthaverens anmodning til følge, registrerer  

 fogedretten de aktiver, som overlades til panthaverens brug.
Stk. 3. Rekvirenten skal underrette de øvrige panthavere i  

 ejendommen og den kommune, hvor ejendommen ligger, om sin overtagelse af  

 brugen af ejendommen.
Rekvirenten fremsender senest 14 dage efter  

 forretningens foretagelse til fogedretten en fortegnelse over, hvem der har  

 modtaget underretning.
 Stk. 4. Med hensyn til sagens behandling i øvrigt finder reglerne  

 i kapitel 55 tilsvarende anvendelse, idet anmodningen dog altid indgives til  

 fogedretten på det sted, hvor pantet er beliggende.
 § 590. Fogedretten kan betinge forretningens fremme af, at  

 panthaveren stiller sikkerhed for de erstatningskrav, som kan følge af  

 administrationen af pantet.
Stk. 2. Sikkerheden frigives af fogedretten, når der er forløbet 8  

 uger efter, at fogedretten eller skifteretten og de øvrige panthavere i  

 ejendommen har modtaget regnskabet, jf. § 594, stk. 1, uden at der over for  

 fogedretten er fremsat krav om erstatning, eller når såvel skyldneren eller  

 skifteretten, som de øvrige panthavere samtykker heri.
Fogedrettens afgørelse  

 om erstatning træffes ved kendelse.
 § 591. Panthaveren kan ikke kræve sig indsat i besiddelse af den  

 del af en fast ejendom, som tjener til bolig for pantsætteren eller dennes  

 husstand, medmindre rådigheden over boligen er en nødvendig forudsætning for,  

 at panthaveren kan varetage driften af ejendommen.
 Stk. 2. Fogedretten kan betinge pantsætterens eller dennes  

 husstands ret til at forblive i en bolig af, at der til panthaveren betales  

 et beløb, hvis størrelse og forfaldstid fastsættes af fogedretten under  

 hensyn til sædvanlige lejevilkår for tilsvarende boliger.
 Stk. 3. For så vidt angår det i tinglysningslovens § 37 omhandlede  

 tilbehør finder § 509 og § 515 tilsvarende anvendelse.
§ 592. Så længe panthaveren har en ejendom til brug, har  

 panthaveren ret til at oppebære ejendommens indtægter.
Panthaveren er  

 berettiget til at afhænde det i tinglysningslovens § 37 omhandlede tilbehør  

 og foretage andre dispositioner vedrørende ejendommen, for så vidt dette kan  

 anses for et led i en regelmæssig drift af ejendommen.
Stk. 2. Panthaveren har pligt til at holde ejendommen og dens  

 tilbehør i forsvarlig stand og behørigt forsikret samt til at betale skatter  

 og afgifter vedrørende ejendommen, som forfalder, mens ejendommen er taget  

 til brug.
Panthaveren har pligt til at betale for ejendommens forsyning med  

 el, gas, vand, varme og lignende, mens brugspanteforholdet består.
 Stk. 3. Er den pantsatte ejendom udlejet, indtræder  

 brugspanthaveren, mens brugspanteforholdet består, i udlejerens rettigheder  

 og pligter i henhold til lejelovgivningen.
 Stk. 4. Så længe brugspanteforholdet består, har brugspanthaveren  

 pligt til at efterkomme påbud vedrørende ejendommen fra det offentlige i  

 samme omfang som ejeren af ejendommen.
 § 593. Brugspanthaverens ret til at have ejendommen til brug  

 ophører, når pantsætterens misligholdelse bringes til ophør, når en panthaver  

 med en bedre eller sideordnet prioritet begærer ejendommen taget til brug,  

 eller når det af pantsætteren eller en anden i ejendommen berettiget  

 godtgøres, at brugspanthaveren tilsidesætter pligter efter § 592.
 Stk. 2. Brugspanthaveren har ret til at betale forfaldne beløb til  

 panthavere med bedre eller med sideordnet prioritet.
 Stk. 3. Brugspanteforholdet bortfalder, når ejendommen bortsælges  

 på tvangsauktion, ejeren erklæres konkurs, eller når ejerens dødsbo tages  

 under offentlig behandling som gældsfragåelsesbo.
§ 594. Når brugspanteforhold bringes til ophør eller bortfalder,  

 skal brugspanthaveren snarest aflægge regnskab for sin administration af  

 pantet over for fogedretten, pantsætteren og samtlige panthavere i  

 ejendommen.
Bortfalder brugspanteforholdet som følge af en konkurs eller  

 offentlig dødsbobehandling, aflægges regnskabet til skifteretten.
Stk. 2. Regnskabet skal indeholde oplysninger om alle indtægter og  

 udgifter, oppebåret og afholdt af brugspanthaveren.
Udgifter, som ikke kan  

 oplyses endeligt, kan brugspanthaveren kun kræve godtgjort, for så vidt deres  

 art og omtrentlige størrelse oplyses ved regnskabsaflæggelsen.
 Stk. 3. Brugspanthaveren kan i regnskabet beregne sig et passende  

 vederlag for sit eget og for sine ansattes arbejde vedrørende driften af  

 ejendommen.
 Stk. 4. Ophører brugspanteforholdet ikke som følge af  

 tvangsauktion, og udviser brugspanteregnskabet et overskud, skal panthaveren  

 udbetale dette til pantsætteren eller dennes bo.
 Stk. 5. Tvist om regnskabet afgøres af fogedretten ved kendelse.
 § 595. Fogedrettens afgørelser efter dette kapitel kan kæres efter  

 reglerne i kapitel 53.
 § 609. . . .
 Stk. 2. Når en panthaver i henhold til D.L. 5-7-8 og 9 vil træde  

 til sit pant, skal dette ske ved en af fogedretten foretagen  

 indsættelsesforretning.
 Stk. 3. . . .
 (Kong Christian V's Danske Lov af 15. april 1683).
 5-7-6.
 Tager den Panthavendis Huus, eller Gaard, til brugelig Pant, og der kommer  

 Ulykke paa formedelst hans, eller hans Folkis, Skiødisløshed og Forseelse, da  

 bør den Pantsettendis ikke at lide den Skade; Men kommer Ulykken af andet  

 Uformodendis Tilfald, da kommer Skaden paa den Pantsettendis.
 5-7-8.
Holder den Pantsettendis ikke sin Forskrivning med Rentens Erleggelse i  

 rette Tide, eller med Hovedstoelens Betaling efter lovlig Opsigelse, da maa  

 den Panthavendis, om end skiønt Pantet siden til een anden til brugeligt Pant  

 er opdraget, træde til sit Pant og annamme det uden videre Proces, eller  

 Indførsel.
Begær hand og Mænd som hannem det skulle levere, da skal hannem  

 nævnis af Tinget uden Ophold tvende gode Mænd.
Giøris der paa Annammelsen  

 Ulovlig Forhindring, da mister dog den Panthavendis ikke sin Rettighed.
 5-7-9.
 Tager nogen sit Pant til brugelighed, og hand deraf meere aarligen  

 oppebærer, end som den billige Rente af hans Hovedstoel og Tynge, som paa  

 Pantert hænger, og dets fornøden ved lige Holdelse beløber sig, da bør hand  

 det øvrige afskrive paa Hovedstoelen, eller, om hannem saa synis, levere det  

 til den Pantsettendis; Men hvis hand sin Rente og Bekostning af Godset ej  

 aarligen kand bekomme, da bør den Pantsettendis at giøre hannem fyldist  

 derfor, naar hand indløser Pantet, eller den Panthavendis tager det til  

 Ejendom.
 5-7-10.
 Saadan Panterettighed maa den Panthavendis til een anden overdrage, eller  

 pantsette, men ikke sælge, eller skiøde, førend hand Dom til Ejendom derpaa  

 bekommet haver.
 5-7-14.
 Have der fleere Pant i et Gods, eller Huus, da maa den første Panthavendis  

 udløse de andre; Men vil hand ikke, da maa de, der ere efter hannem, hannem  

 udløse, saa at hand nøjagtigen og billigen for sin Fordring bliver betalt.
Kapitel 55 Umiddelbare fogedforretninger § 596. Besiddelseskrav som nævnt i § 528 kan gennemtvinges af  

 fogedretten ved en umiddelbar fogedforretning uden sædvanligt  

 tvangsfuldbyrdelsesgrundlag, såfremt den berettigede (rekvirenten) i  

 fogedretten kan godtgøre eller sandsynliggøre sit krav mod den forpligtede  

 (rekvisitus).
 Stk. 2. Bestemmelsen i stk. 1 finder tilsvarende anvendelse, når  

 fogedrettens bistand er påkrævet til håndhævelse af forældremyndighed.  

 Fuldbyrdelse sker efter bestemmelsen § 536.
§ 597. Fremsættes der indsigelser mod rekvirentens krav, og kan  

 rekvirenten ikke føre bevis for sin ret ved dokumentbeviser eller  

 partsforklaring, nægter fogedretten at fremme anmodningen.
Kan rekvirenten  

 sandsynliggøre sin ret, og findes det af hensyn til rekvirentens  

 fyldestgørelse betænkeligt at nægte at fremme forretningen, kan fogedretten  

 gennemføre forretningen på betingelse af, at rekvirenten stiller sikkerhed  

 for den skade og ulempe, som herved kan påføres rekvisitus.
Sikkerheden  

 frigives efter udløbet af den i § 600 nævnte frist, medmindre rekvisitus  

 inden har anlagt sag eller iværksat kære.
 Stk. 2. Fogedretten kan undtagelsesvis tillade anden bevisførelse  

 end nævnt i stk. 1.
 Stk. 3. Fogedretten kan efter begæring af rekvisitus afvise at  

 fremme forretningen i de i § 226, stk. 1, nr. 1-5, nævnte tilfælde, samt når  

 retten af andre grunde finder det betænkeligt at fremme sagen.
 Stk. 4. Fogedrettens afgørelse træffes efter anmodning ved  

 kendelse.
 § 501. Fremsættes der indsigelser mod grundlaget for  

 fuldbyrdelsen, og findes det efter den bevisførelse, der kan ske ved  

 fogedretten, jf. stk. 2-4, betænkeligt at fremme forretningen, nægter  

 fogedretten at efterkomme fordringshaverens anmodning.
 Stk. 2. Indsigelser mod rigtigheden af domme og kendelser og  

 indsigelser mod indenretlige forlig, som angår rettens virksomhed, jf. § 270,  

 stk. 2, kan ikke gøres gældende under tvangsfuldbyrdelsen.
Stk. 3. Indsigelser mod veksler og checks kan kun gøres gældende,  

 såfremt 1) den, der har fremsat anmodning om tvangsfuldbyrelse, er enig heri, 2) indsigelsen angår selve vekslens eller checkens indretning og indhold eller andre betingelser i veksel- eller  

 checkloven for at kunne gøre henholdsvis veksel- eller checkretten gældende, 3) indsigelsen går ud på, at skyldneren ved underskrivelsen var umyndig,  

 under lavværgemål eller på grund af sindssygdom, åndssvaghed, forbigående  

 sindsforvirring eller lignende tilstand manglede evnen til at handle  

 fornuftsmæssig, at underskriften er falsk, at vekslens eller checkens indhold  

 er forfalsket efter underskrivelsen, eller at vekslen eller checken er  

 underskrevet på skyldnerens vegne uden forøden fuldmagt, eller, 4) indsigelsen fremsættes af en forbruger og angår en veksel, der er  

 benyttet i forbindelse med en forbrugeraftale, jf. § 1, stk. 2-4, i lov nr.  

 139 af 29. marts 1978 om visse forbrugeraftaler, eller en check, der er  

 benyttet til opnåelse af kredit i forbindelse med en forbrugeraftale.
 Stk. 4. Fogedretten kan nægte en bevisførelse, som på grund af  

 dens omfang eller beskaffenhed eller af andre særlige grunde bør ske under  

 almindelig rettergang.
 Stk. 5. Fogedrettens afgørelse træffes efter anmodning ved  

 kendelse.
§ 609. Det skal fremdeles i samme tilfælde som hidtil stå  

 vedkommende berettigede åbent at fordre fogedrettens hjælp til at indsættes i  

 eller udsætte andre af besiddelsen af fast ejendom eller efter  

 omstændighederne af rørligt gods, uden at sædvanligt eksekutionsgrundlag er  

 til stede.
Også skal fogedrettens hjælp fremdeles ligesom hidtil kunne  

 fordres til at gøre forældre- eller værgemyndighed gældende med hensyn til  

 umyndige, uden at sædvanligt eksekutionsgrundlag er til stede, jf. med hensyn  

 til fremgangsmåden § 536.
 Stk. 2. . . .
 Stk. 3. Når rekvirenten ønsker det, og hensynet til rekvisiti tarv  

 ikke taler derimod, kan fogedretten beramme en indsættelses- eller  

 udsættelsesforretning til påbegyndelse på sit kontor, således at rekvisiti  

 udeblivelse uden lovligt forfald medfører virkning efter § 494, stk. 2, jf.  

 stk. 4.
 § 598. Anmodning om foretagelse af en umiddelbar fogedforretning  

 indgives til fogedretten på det sted, hvor rekvisitus har hjemting, jf. §§  

 235-240. Har rekvisitus ikke hjemting her i landet, finder § 487 tilsvarende  

 anvendelse med de undtagelser, som følger af § 247.
Stk. 2. Med hensyn til sagens behandling finder § 248, § 348, §  

 349, § 491, § 492, stk. 1, § 493, stk. 1 og 2, § 494, stk. 1, 2 og 4, §§  

 495-500, § 502, stk. 1, nr. 2, og §§ 503-505 tilsvarende anvendelse.  

 Underretning eller tilsigelse af rekvisitus sker normalt med et varsel på  

 mindst 7 dage.
Rekvirentens anmodning og de af rekvirenten påberåbte bilag  

 skal ledsage indkaldelsen i genpart.
 § 487. Anmodning om tvangsfuldbyrdelse kan fremsættes over for  

 fogedretten i en af de følgende retskredse:
1) hvor skyldneren har hjemting, jf. §§ 235, 236, 238, 239 og 240, 2) hvorfra skyldneren driver erhvervsmæssig virksomhed, 3) hvor der findes pant for den fordring, for hvilken udlæg søges, 4) hvor genstanden for fuldbyrdelse af andre krav end pengekrav findes.
Stk. 2. Er ingen fogedret kompetent efter stk. 1, eller det under  

 en tidligere forretning ikke lykkedes at opnå dækning af hele kravet, kan  

 anmodning om fuldbyrdelse fremsættes over for fogedretten i en retskreds,  

 hvor skyldneren opholder sig eller træffes eller har aktiver.
Skal der i  

 anledning af anmodning om tvangsfuldbyrdelse foretages foranstaltninger ved  

 en anden fogedret end den, hvortil anmodning er indgivet, fremsættes ny  

 anmodning over for vedkommende fogedret.
 Stk. 3. Anmodning kan fremsættes over for andre fogedretter end  

 angivet i stk. 1 og 2, hvis muligheden for fuldbyrdelse ellers vil blive  

 væsentligt forringet.
 Stk. 4. Den fogedret, hvortil anmodning er indgivet i  

 overensstemmelse med stk. 1-3, kan henvise anmodningen til en anden fogedret,  

 hvis det findes væsentligt mere hensigtsmæssigt, at forretningen foretages  

 ved denne fogedret.
 § 599. Fogedrettens afgørelser efter dette kapitel kan kæres efter  

 reglerne i kapitel 53.
 § 600. Gøres det gældende, at rekvirentens krav ikke består, kan  

 rekvisitus inden 3 måneder efter forretningens foretagelse anlægge civilt  

 søgsmål med påstand om forretningens ophævelse og erstatning, for så vidt  

 sådanne påstande ikke er nedlagt under appel af fogedrettens afgørelse.
§ 610. Foruden at det i de foregående paragraf omhandlede tilfælde  

 selvfølgelig står rekvisitus frit for at fremføre sine indsigelser imod  

 forretningens fremme for fogedretten til påkendelse i overensstemmelse med de  

 almindelige regler i kap. 46, skal det, når rekvisitus har andre indsigelser  

 imod forretningen at gøre gældende end sådanne, som går ud på, at den ikke  

 lovlig kunne finde sted uden sædvanligt eksekutionsgrundlag, eller at der ved  

 dens foretagelse ikke er brugt den rette fremgangsmåde, være ham tilladt, for  

 så vidt han ikke allerede har rejst kære, at anlægge regressøgsmål i første  

 instans imod rekvirenten.
Under dette søgsmål, som må anlægges inden 8 uger,  

 kan der da efter omstændighederne såvel tilkendes ham erstatning i anledning  

 af den formentlig ulovlige forretning som også gives dom for, at forretningen  

 bør være ophævet.
 3. § 686, stk. 3, nr. 3, affattes således:
»3) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« § 686. . . .
 Stk. 2. . . .
Stk. 3. Domsmænd medvirker ikke i 1) sager, som fremmes efter § 925, § 934, § 935, stk. 1, § 936 eller §  

 937, 2) sager, som behandles ved Sø- og Handelsretten i København eller ved  

 søret, og 3) de i straffelovens § 60, stk. 1, nr. 3, nævnte sager vedrørende  

 betinget dømte.
 Stk. 4. . . .
 4. § 689, stk. 3, nr. 2, affattes således:
»2) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« § 689. . . .
 Stk. 2. . . .
Stk. 3. Domsmænd medvirker ikke i 1) sager, der i 1. instans er behandlet ved søret, og 2) de i straffelovens § 60, stk. 1, nr. 3, nævnte sager vedrørende  

 betinget dømte.
 5. § 794, nr. 1 affattes således:
»1) sigtelsen angår en forbrydelse, som efter loven kan medføre  

 frihedsstraf, eller« § 794. Ransagning af en sigtets bolig eller andre rum og gemmer  

 for at søge efter spor af forbrydelsen eller efter ting, som er genstand for  

 beslaglæggelse, kan finde sted, når 1) sigtelsen angår en forbrydelse, som det ifølge lovens almindelige regel  

 tilkommer statsadvokaten at forfølge, eller 2) der foreligger påviselig grund til at antage, at spor af forbrydelsen  

 eller bestemte ting, som kan beslaglægges, der vil være at finde.
 6. § 795, nr. 1, affattes således:
»1) angår en forbrydelse, som efter loven kan medføre frihedsstraf,  

 og derhos« § 795. Ransagning i foranførte øjemed af en ikke sigtets bolig,  

 rum eller gemmer kan finde sted, når sagen 1) angår en forbrydelse, som det ifølge lovens almindelige regel tilkommer  

 statsadvokaten at forfølge, og derhos 2a) forbrydelsen er begået, eller sigtede er pågrebet i boligen eller  

 rummet eller har betrådt samme, medens han forfulgtes på frisk gerning eller  

 friske spor, eller b) der i øvrigt foreligger påviselig grund til at antage, at spor af  

 forbrydelsen eller bestemte ting, som kan beslaglægges, der vil være at  

 finde, eller c) når ransagningen omfatter en samling af huse, som udgør en by eller en  

 større afgrænset del af en by eller af et sogn.
 7. § 797, stk. 2, nr. 2, affattes således:
»2) når der er øjensynlig fare for, at øjemedet med ransagningen  

 ville forspildes, hvis retskendelse skulle afventes, og de betingelser  

 foreligger, som er angivne i § 795, nr. 2, litra a og b, og derhos sagen  

 enten angår en forbrydelse, som kan medføre fængselsstraf, eller - dog kun  

 såfremt ransagningen foretages hos sigtede - en forbrydelse, for hvilken der  

 er foreskrevet højere straf end bøde.« § 797. . . .
 Stk. 2. Uden foregående retskendelse kan ransagning, være sig hos  

 sigtede eller andenmand, foretages af politiet:
1) i de tilfælde, der omhandles i foregående paragraf, 2) når der øjensynlig fare for, at øjemedet med ransagningen ville  

 forspildes, hvis retskendelse skulle afventes, og de betingelser foreligger,  

 som er angivne i § 795, nr. 2, litra a og b, og derhos sagen enten  

 angår en forbrydelse, som det ifølge lovens almindelige regel tilkommer  

 statsadvokaten at forfølge, eller - dog kun såfremt ransagningen  

 foretages hos sigtede - en forbrydelse, for hvilken der er foreskrevet højere  

 straf end bøde.
 Stk. 3. . . .
§ 2 I færdselsloven, jf. lovbekendtgørelse nr. 735 af 24. august 1992  

 foretages følgende ændring:
 § 119, stk. 4, nr. 2, affattes således:
»2) i sager om overtrædelse af § 53, hvor der ikke medvirker  

 domsmænd.« § 119. . . .
 Stk. 2. . . .
 Stk. 3. . . .
Stk. 4. Offentlig forsvarer beskikkes efter reglerne i  

 retsplejelovens §§ 731 og 732. Såfremt tiltalte fremsætter begæring herom,  

 beskikkes i byreten tillige offentlig forsvarer 1) i sager, hvor der bliver spørgsmål om betinget frakendelse af  

 førerretten, og 2) i sager om overtrædelse af § 53, hvor der ikke bliver spørgsmål om  

 højere straf end bøde.
 Tiltalte skal vejledes om adgangen til forsvarerbeskikkelse.
Efter 2. behandling den 3. juni 1993 § 1 I lov om rettens pleje, jf. lovbekendtgørelse nr. 905 af 10. november  

 1992, foretages følgende ændringer:
 1. Kapitel 48 affattes således:
»Kapitel 48 Særregler om tvangsfuldbyrdelse af andre krav end pengekrav § 528. Skal den forpligtede (rekvisitus) fraflytte en fast ejendom  

 eller give den berettigede (rekvirenten) en rådighed over denne, eller skal  

 rekvisitus udlevere rørligt gods til rekvirenten, gennemtvinger fogedretten  

 så vidt muligt umiddelbart, at pligten opfyldes.
§ 529. Skal rekvisitus udføre et arbejde eller foretage en  

 handling, kan fogedretten tillade, at rekvirenten lader dette udføre af  

 andre, og der kan herefter foretages udlæg for det beløb, udførelsen har  

 kostet.
Beløbet skal godkendes af fogedretten.
Stk. 2. Skal rekvisitus foretage en handling mod at få udgifterne  

 herved dækket af rekvirenten, fastsætter fogedretten efter anmodning beløbets  

 størrelse.
Fogedretten kan lade et vidne overvære forretningen og bistå  

 fogedretten med fastsættelsen.
Hvis det findes påkrævet, kan fogedretten  

 udmelde en eller flere sagkyndige. § 507, stk. 4, finder tilsvarende  

 anvendelse.
 Stk. 3. Stk. 2 finder tilsvarende anvendelse, hvis rekvirenten har  

 ret til at foretage en handling mod at erstatte den herved forvoldte skade.
 Stk. 4. Fogedretten kan betinge fuldbyrdelsen efter stk. 2 og 3 af  

 forudgående sikkerhedsstillelse.
 § 530. Skal rekvisitus udstede eller underskrive et dokument, kan  

 fogedretten gøre dette med samme virkning, som var det udstedt eller  

 underskrevet af rekvisitus selv.
 § 531. Skal rekvisitus stille en sikkerhed, kan fogedretten udtage  

 så mange af dennes aktiver som nødvendigt for at sikre rekvirentens ret, og i  

 disse har rekvirenten herefter samme sikkerhed som i udlagte aktiver.
 § 532. Skal rekvisitus undlade noget, skal fogedretten så vidt  

 muligt hindre rekvisitus i at foretage overtrædelseshandlinger og  

 tilintetgøre, hvad der er foretaget i strid med rekvirentens ret.
§ 533. Kan tvangsfuldbyrdelse ikke ske efter §§ 528-532, eller  

 ønsker rekvirenten ikke at benytte denne fremgangsmåde, anslår fogedretten  

 rekvirentens interesse i dommens eller forligets opfyldelse i penge, som  

 herefter inddrives ved udlæg.
Ved fastsættelsen af beløbet skal fogedretten  

 sikre, at rekvirenten ikke påføres tab. § 529, stk. 2, 2.-4. pkt., finder  

 tilsvarende anvendelse.
 Stk. 2. Bestemmelsen i stk. 1 kan ikke anvendes, såfremt der er  

 indtrådt umulighed eller anden lignende omstændighed, som fritager rekvisitus  

 for at fyldestgøre rekvirentens krav, uden at dette medfører erstatningspligt  

 for ham.
 Stk. 3. Anlægger rekvirenten straffesag efter § 535, kan  

 rekvirentens pengekrav fastsættes under denne sag.
 § 534. Skal rekvisitus foretage flere handlinger, eller kan dommen  

 eller forliget overtrædes ved flere handlinger, finder reglerne i §§ 528-533  

 anvendelse, hver gang dommen eller forliget tilsidesættes.
§ 535. Den, der forsætligt overtræder en dom, hvorved det er  

 pålagt vedkommende at foretage eller undlade noget, kan under en af  

 rekvirenten anlagt sag idømmes straf af bøde eller hæfte.
Tilsidesættelse af  

 undladelsespligter kan straffes hver gang, der foreligger en særskilt  

 tilsidesættelse af dommen.
Stk. 2. Sag efter stk. 1 kan ikke anlægges, hvis rekvirenten har  

 opnået sin ret eller sikkerhed for den.
I så fald skal en allerede anlagt sag  

 hæves og fuldbyrdelsen af en idømt straf undlades eller standses.
Reglerne i  

 §§ 528-534 finder anvendelse, selv om straffesag er anlagt eller rekvisitus  

 er idømt eller har udstået straf.
 Stk. 3. Reglerne i stk. 1 og 2 finder ikke anvendelse ved  

 undladelse af at efterkomme bestemmelser om forældremyndighed eller  

 samværsret.
§ 536. Bestemmelser om forældremyndighed og udøvelse af samværsret  

 kan fuldbyrdes ved anvendelse af tvangsbøder eller ved umiddelbar  

 magtanvendelse.
Fogedretten er ikke ved valget af fuldbyrdelsesmåden bundet  

 af rekvirentens anmodning.
Fuldbyrdelse kan ikke ske, hvis barnets sjælelige  

 eller legemlige sundhed derved udsættes for alvorlig fare.
I tvivlstilfælde  

 kan fogedretten udsætte fuldbyrdelsen på indhentelse af en sagkyndig  

 erklæring.
 Stk. 2. Fogedretten kan tilkalde en uvildig person, eventuelt en  

 repræsentant for kommunen, til at varetage barnets tarv under sagen.  

 Fogedretten kan efter omstændighederne give en kortere udsættelse af  

 tidspunktet for barnets udlevering eller samværsrettens udøvelse.
Stk. 3. Skal tvangsbøder anvendes, fastsætter fogedretten daglige  

 eller ugentlige bøder, der løber, indtil barnet udleveres.
Ved fuldbyrdelse  

 af bestemmelser om udøvelse af samværsret kan dog fastsættes en enkelt bøde,  

 der forfalder, når en bestemmelse om udøvelse af samværsret på et nærmere  

 angivet tidspunkt ikke efterkommes.« 2. Kapitel 54 og 55 affattes således:
»Kapitel 54 Brugeligt pant § 588. Misligholdes betalingsforpligtelsen i henhold til et  

 pantebrev i fast ejendom, eller indtræder der anden væsentlig misligholdelse  

 i henhold til et sådant pantebrev, kan panthaveren ved fogedrettens  

 foranstaltning overtage brugen af ejendommen med henblik på at få dækning for  

 sit krav gennem indtægterne ved ejendommens drift.
 Stk. 2. Støtter panthaveren ret på et ejerpantebrev eller et  

 skadesløsbrev, finder § 478, stk. 1, nr. 6, tilsvarende anvendelse.
 Stk. 3. Overtagelse til brugeligt pant ved fogedrettens  

 foranstaltning som følge af betalingsmisligholdelse kan ikke ske, før der er  

 forløbet 2 uger efter, at panthaver har givet pantsætter skriftlig meddelelse  

 om, at ejendommen kan tages til brugelighed på grundlag af misligholdelsen.
 § 589. Det skal af panthaverens anmodning fremgå, om hele  

 ejendommen og eventuelt tillige det i tinglysningslovens § 37 omhandlede  

 tilbehør omfattes af anmodningen.
 Stk. 2. Tages panthaverens anmodning til følge, registrerer  

 fogedretten de aktiver, som overlades til panthaverens brug.
Stk. 3. Rekvirenten skal underrette de øvrige panthavere i  

 ejendommen og den kommune, hvor ejendommen ligger, om sin overtagelse af  

 brugen af ejendommen.
Rekvirenten fremsender senest 14 dage efter  

 forretningens foretagelse til fogedretten en fortegnelse over, hvem der har  

 modtaget underretning.
Stk. 4. Med hensyn til sagens behandling i øvrigt finder reglerne  

 i kapitel 55 tilsvarende anvendelse, idet anmodningen dog altid indgives til  

 fogedretten på det sted, hvor pantet er beliggende.
Pantsætteren skal  

 underrettes om eller tilsiges til forretningen vedrørende ejendommens  

 overtagelse til brugelighed, medmindre retten undtagelsesvis finder, at  

 afgørende hensyn tilsiger, at sagen behandles uden sådan meddelelse.  

 Underretning eller tilsigelse af pantsætter sker normalt med et varsel på  

 mindst 7 dage og skal forkyndes for pantsætter.
Er der ikke givet pantsætter  

 sådan meddelelse, skal rekvirenten efterfølgende snarest muligt underrette  

 pantsætter om forretningens foretagelse, jf. stk. 3, 2. pkt.
 § 590. Før forretningen fremmes, skal panthaver stille sikkerhed  

 for de erstatningskrav, der kan følge af administrationen af pantet.  

 Fogedretten træffer afgørelse om sikkerhedens størrelse.
Stk. 2. Sikkerheden frigives af fogedretten, når der er forløbet 8  

 uger efter, at fogedretten eller skifteretten og de øvrige panthavere i  

 ejendommen har modtaget regnskabet, jf. § 594, stk. 1, uden at der over for  

 fogedretten er fremsat krav om erstatning, eller når såvel skyldneren eller  

 skifteretten som de øvrige panthavere samtykker heri.
Fogedrettens afgørelse  

 om erstatning træffes ved kendelse.
 Stk. 3. Fogedretten kan ved landbrugsejendomme betinge  

 forretningens fremme af, at panthaveren anviser en person, der besidder de  

 nødvendige kvalifikationer til på panthaverens vegne at varetage ejendommens  

 daglige drift.
§ 591. Panthaveren kan ikke kræve sig indsat i besiddelsen af den  

 del af en fast ejendom, som tjener til bolig for pantsætteren eller dennes  

 husstand.
Fogedretten kan dog betinge pantsætterens eller dennes husstands  

 ret til at forblive i en bolig af, at der til panthaveren betales et beløb,  

 hvis størrelse og forfaldstid fastsættes af fogedretten under hensyn til  

 sædvanlige lejevilkår for tilsvarende boliger.
 Stk. 2. For så vidt angår det i tinglysningslovens § 37 omhandlede  

 tilbehør finder § 509 og § 515 tilsvarende anvendelse.
§ 592. Så længe panthaveren har en ejendom til brug, har  

 panthaveren ret til at oppebære ejendommens indtægter.
Panthaveren er  

 berettiget til at afhænde det i tinglysningslovens § 37 omhandlede tilbehør  

 og foretage andre dispositioner vedrørende ejendommen, for så vidt dette kan  

 anses for et led i en regelmæssig drift af ejendommen.
Stk. 2. Panthaveren har pligt til at holde ejendommen og dens  

 tilbehør i forsvarlig stand og behørigt forsikret samt til at betale skatter  

 og afgifter vedrørende ejendommen, som forfalder, mens ejendommen er taget  

 til brug.
Panthaveren har pligt til at betale for ejendommens forsyning med  

 el, gas, vand, varme og lignende, mens brugspanteforholdet består.
Panthaver  

 underretter inden 14 dage efter månedens udgang fogedretten og pantsætter om  

 resultatet af ejendommens drift i den forløbne måned.
 Stk. 3. Er den pantsatte ejendom udlejet, indtræder  

 brugspanthaveren, mens brugspanteforholdet består, i udlejerens rettigheder  

 og pligter i henhold til lejelovgivningen.
 Stk. 4. Så længe brugspanteforholdet består, har brugspanthaveren  

 pligt til at efterkomme påbud vedrørende ejendommen fra det offentlige i  

 samme omfang som ejeren af ejendommen.
 § 593. Brugspanthaverens ret til at have ejendommen til brug  

 ophører, når pantsætterens misligholdelse bringes til ophør, når en panthaver  

 med en bedre eller sideordnet prioritet begærer ejendommen taget til brug,  

 eller når det af pantsætteren eller en anden i ejendommen berettiget  

 godtgøres, at brugspanthaveren tilsidesætter pligter efter § 592.
 Stk. 2. Brugspanthaveren har ret til at betale forfaldne beløb til  

 panthavere med bedre eller med sideordnet prioritet.
 Stk. 3. Brugspanteforholdet bortfalder, når ejendommen bortsælges  

 på tvangsauktion, når ejeren erklæres konkurs, eller når ejerens dødsbo tages  

 under offentlig behandling som gældsfragåelsesbo.
§ 594. Når brugspanteforhold bringes til ophør eller bortfalder,  

 skal brugspanthaveren snarest aflægge regnskab for sin administration af  

 pantet over for fogedretten, pantsætteren og samtlige panthavere i  

 ejendommen.
Bortfalder brugspanteforholdet som følge af en konkurs eller  

 offentlig dødsbobehandling, aflægges regnskabet til skifteretten.
Stk. 2. Regnskabet skal indeholde oplysninger om alle indtægter og  

 udgifter oppebåret og afholdt af brugspanthaveren.
Udgifter, som ikke kan  

 oplyses endeligt, kan brugspanthaveren kun kræve godtgjort, for så vidt deres  

 art og omtrentlige størrelse oplyses ved regnskabsaflæggelsen.
 Stk. 3. Brugspanthaveren kan i regnskabet beregne sig et passende  

 vederlag for sit eget og for sine ansattes arbejde vedrørende driften af  

 ejendommen.
 Stk. 4. Ophører brugspanteforholdet ikke som følge af  

 tvangsauktion, og udviser brugspanteregnskabet et overskud, skal panthaveren  

 udbetale dette til pantsætteren eller dennes bo.
 Stk. 5. Tvist om regnskabet afgøres af fogedretten ved kendelse.
 § 595. Fogedrettens afgørelser efter dette kapitel kan kæres efter  

 reglerne i kapitel 53.
Kapitel 55 Umiddelbare fogedforretninger § 596. Besiddelseskrav som nævnt i § 528 kan gennemtvinges af  

 fogedretten ved en umiddelbar fogedforretning uden sædvanligt  

 tvangsfuldbyrdelsesgrundlag, såfremt den berettigede (rekvirenten) i  

 fogedretten kan godtgøre eller sandsynliggøre sit krav mod den forpligtede  

 (rekvisitus).
 Stk. 2. Bestemmelsen i stk. 1 finder tilsvarende anvendelse, når  

 fogedrettens bistand er påkrævet til håndhævelse af forældremyndighed.  

 Fuldbyrdelse sker efter bestemmelsen § 536.
§ 597. Fremsættes der indsigelser mod rekvirentens krav, og kan  

 rekvirenten ikke føre bevis for sin ret ved dokumentbevis eller  

 partsforklaring, nægter fogedretten at fremme anmodningen.
Kan rekvirenten  

 sandsynliggøre sin ret, og findes det af hensyn til rekvirentens  

 fyldestgørelse betænkeligt at nægte at fremme forretningen, kan fogedretten  

 gennemføre forretningen på betingelse af, at rekvirenten stiller sikkerhed  

 for den skade og ulempe, som herved kan påføres rekvisitus.
Sikkerheden  

 frigives efter udløbet af den i § 600 nævnte frist, medmindre rekvisitus  

 inden har anlagt sag eller iværksat kære.
 Stk. 2. Fogedretten kan undtagelsesvis tillade anden bevisførelse  

 end nævnt i stk. 1.
 Stk. 3. Fogedretten kan efter begæring af rekvisitus afvise at  

 fremme forretningen i de i § 226, stk. 1, nr. 1-5, nævnte tilfælde, og når  

 retten af andre grunde finder det betænkeligt at fremme sagen.
 Stk. 4. Fogedrettens afgørelse træffes efter anmodning ved  

 kendelse.
 § 598. Anmodning om foretagelse af en umiddelbar fogedforretning  

 indgives til fogedretten på det sted, hvor rekvisitus har hjemting, jf. §§  

 235-240. Har rekvisitus ikke hjemting her i landet, finder § 487 tilsvarende  

 anvendelse med de undtagelser, som følger af § 247.
Stk. 2. Med hensyn til sagens behandling finder § 248, § 348, §  

 349, § 491, § 492, stk. 1, § 493, stk. 1 og 2, § 494, stk. 1, 2 og 4, §§  

 495-500, § 502, stk. 1, nr. 2, og §§ 503-505 tilsvarende anvendelse.  

 Underretning eller tilsigelse af rekvisitus sker normalt med et varsel på  

 mindst 7 dage.
Rekvirentens anmodning og de af rekvirenten påberåbte bilag  

 skal ledsage indkaldelsen i genpart.
 § 599. Fogedrettens afgørelser efter dette kapitel kan kæres efter  

 reglerne i kapitel 53.
§ 600. Gøres det gældende, at rekvirentens krav ikke består, kan  

 rekvisitus inden 3 måneder efter forretningens foretagelse anlægge civilt  

 søgsmål med påstand om forretningens ophævelse og erstatning, for så vidt  

 sådanne påstande ikke er nedlagt under appel af fogedrettens afgørelse.« 3. § 686, stk. 3, nr. 3, affattes således:
»3) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« 4. § 689, stk. 3, nr. 2, affattes således:
»2) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« 5. § 794, nr. 1, affattes således:
 »1) sigtelsen angår en forbrydelse, som efter loven kan medføre  

 frihedsstraf, eller«.
 6. § 795, nr. 1, affattes således:
 »1) angår en forbrydelse, som efter loven kan medføre frihedsstraf,  

 og derhos«.
 7. § 797, stk. 2, nr. 2, affattes således:
»2) når der er øjensynlig fare for, at øjemedet med ransagningen  

 ville forspildes, hvis retskendelse skulle afventes, og de betingelser  

 foreligger, som er angivne i § 795, nr. 2, litra a og b, og derhos sagen  

 enten angår en forbrydelse, som kan medføre fængselsstraf, eller - dog kun  

 såfremt ransagningen foretages hos sigtede - en forbrydelse, for hvilken der  

 er foreskrevet højere straf end bøde.« § 2 I færdselsloven, jf. lovbekendtgørelse nr. 735 af 24. august 1992,  

 foretages følgende ændring:
 § 119, stk. 4, nr. 2, affattes således:
»2) i sager om overtrædelse af § 53, hvor der ikke medvirker  

 domsmænd.« § 3 Stk. 1. Loven træder i kraft den 1. september 1993.
 Stk. 2. Samtidig ophæves Danske Lov 5. bog, 7. kapitel, artiklerne  

 6 og 8-10.
 Stk. 3. Sager, der inden lovens ikrafttræden er indbragt for  

 fogedretten efter de hidtil gældende regler i retsplejelovens kapitel 48 og  

 55, behandles dog fortsat efter disse regler.
 Stk. 4. Retsplejelovens § 532 som affattet ved § 1, nr. 1, finder  

 uanset bestemmelsen i stk. 3 anvendelse fra lovens ikrafttræden.
 Stk. 5. Uanset bestemmelsen i stk. 1 træder § 1, nr. 3-7, og § 2 i  

 kraft dagen efter bekendtgørelsen i Lovtidende.
